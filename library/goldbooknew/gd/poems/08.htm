<html>
<head><title>黄金书屋---　　　　　　　唐　宋　名　家　词　选</title></head>
<BODY TEXT="#000000" BGCOLOR="#E4EBF1" LINK="#0000EE" VLINK="#551A8B" ALINK="#FF0000">
<CENTER><B><FONT COLOR="#FF6666"><FONT POINT-SIZE="16">　　　　　　　唐　宋　名　家　词　选&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</FONT></FONT></B></CENTER>
<FONT SIZE=+1>
<pre>
　　　　　　　　　　龙榆生　　编选
　　　　　　　　　　元　一　　植字

　　　　　　　　　　　　〖目录〗

０１　　李　白　　　　　　　　　　　　　二　　　首
０２　　张志和　　　　　　　　　　　　　一　　　首
０３　　韦应物　　　　　　　　　　　　　三　　　首
０４　　王　建　　　　　　　　　　　　　二　　　首
０５　　刘禹锡　　　　　　　　　　　　　十二　　首
０６　　白居易　　　　　　　　　　　　　六　　　首
０７　　温庭筠　　　　　　　　　　　　　十八　　首
０８　　皇甫松　　　　　　　　　　　　　六　　　首
０９　　韦　庄　　　　　　　　　　　　　二十　　首
１０　　薛昭蕴　　　　　　　　　　　　　二　　　首
１１　　牛　峤　　　　　　　　　　　　　一　　　首
１２　　毛文锡　　　　　　　　　　　　　二　　　首
１３　　牛希济　　　　　　　　　　　　　一　　　首
１４　　欧阳炯　　　　　　　　　　　　　五　　　首
１５　　顾ｘｉｏｎｇ４　　　　　　　　　五　　　首
１６　　鹿虔ｙｉ３　　　　　　　　　　　一　　　首
１７　　阎　选　　　　　　　　　　　　　一　　　首
１８　　尹　鹗　　　　　　　　　　　　　一　　　首
１９　　李ｘｕｎ２　　　　　　　　　　　九　　　首
２０　　和　凝　　　　　　　　　　　　　二　　　首
２１　　孙光宪　　　　　　　　　　　　　十二　　首
２２　　张锦泌　　　　　　　　　　　　　四　　　首
２３　　冯延己（巳？）　　　　　　　　　二十三　首
２４　　李ｊｉｎｇ３　　　　　　　　　　二　　　首
２５　　李　煜　　　　　　　　　　　　　十二　　首
２６　　潘　阆　　　　　　　　　　　　　五　　　首
２７　　寇　准　　　　　　　　　　　　　一　　　首
２８　　范仲淹　　　　　　　　　　　　　三　　　首
２９　　张　先　　　　　　　　　　　　　十四　　首
３０　　晏　殊　　　　　　　　　　　　　十七　　首
３１　　宋　祁　　　　　　　　　　　　　一　　　首
３２　　张　升　　　　　　　　　　　　　一　　　首
３３　　欧阳修　　　　　　　　　　　　　二十七　首
３４　　梅尧臣　　　　　　　　　　　　　一　　　首
３５　　韩　缜　　　　　　　　　　　　　一　　　首
３６　　柳　永　　　　　　　　　　　　　二十五　首
３７　　王安石　　　　　　　　　　　　　四　　　首
３８　　王安国　　　　　　　　　　　　　一　　　首
３９　　晏几道　　　　　　　　　　　　　三十一　首
４０　　苏　轼　　　　　　　　　　　　　四十二　首
４１　　黄庭坚　　　　　　　　　　　　　十四　　首
４２　　秦　观　　　　　　　　　　　　　十九　　首
４１　　黄庭坚　　　　　　　　　　　　　十四　　首
４２　　秦　观　　　　　　　　　　　　　十九　　首
４３　　张　耒　　　　　　　　　　　　　二　　　首
４４　　贺　铸　　　　　　　　　　　　　二十九　首
４５　　晁补之　　　　　　　　　　　　　十　　　首
４６　　陈师道　　　　　　　　　　　　　一　　　首
４７　　王ｐａｎｇ１　　　　　　　　　　一　　　首
４８　　晁端礼　　　　　　　　　　　　　一　　　首
４９　　赵令时　　　　　　　　　　　　　四　　　首
５０　　李方叔　　　　　　　　　　　　　一　　　首
５１　　晁冲之　　　　　　　　　　　　　二　　　首
５２　　王　观　　　　　　　　　　　　　二　　　首
５３　　舒ｄａｎ３　　　　　　　　　　　三　　　首
５４　　毛　滂　　　　　　　　　　　　　一　　　首
５５　　李元膺　　　　　　　　　　　　　二　　　首
５６　　张舜民　　　　　　　　　　　　　一　　　首
５７　　僧　挥　　　　　　　　　　　　　五　　　首
５８　　李之仪　　　　　　　　　　　　　三　　　首
５９　　魏夫人　　　　　　　　　　　　　二　　　首
６０　　周邦彦　　　　　　　　　　　　　三十一　首
６１　　万俟咏　　　　　　　　　　　　　五　　　首
６２　　曹　组　　　　　　　　　　　　　四　　　首
６３　　苏　庠　　　　　　　　　　　　　二　　　首
６４　　李　甲　　　　　　　　　　　　　一　　　首
６５　　鲁逸仲　　　　　　　　　　　　　一　　　首
６６　　廖世美　　　　　　　　　　　　　二　　　首
６７　　陈　克　　　　　　　　　　　　　二　　　首
６８　　李清照　　　　　　　　　　　　　十三　　首
６９　　孙道绚　　　　　　　　　　　　　二　　　首
７０　　张元干　　　　　　　　　　　　　七　　　首
７１　　叶梦得　　　　　　　　　　　　　七　　　首
７２　　汪　藻　　　　　　　　　　　　　二　　　首
７３　　陈与义　　　　　　　　　　　　　三　　　首
７４　　岳　飞　　　　　　　　　　　　　二　　　首
７５　　吕本中　　　　　　　　　　　　　五　　　首
７６　　朱敦儒　　　　　　　　　　　　　十四　　首
７７　　张孝祥　　　　　　　　　　　　　六　　　首
７８　　韩元吉　　　　　　　　　　　　　二　　　首
７９　　陆　游　　　　　　　　　　　　　九　　　首
８０　　范成大　　　　　　　　　　　　　五　　　首
８１　　辛弃疾　　　　　　　　　　　　　四十四　首
８２　　陈　亮　　　　　　　　　　　　　五　　　首
８３　　刘　过　　　　　　　　　　　　　三　　　首
８４　　姜　夔　　　　　　　　　　　　　二十三　首
８５　　史达祖　　　　　　　　　　　　　七　　　首
８６　　朱淑真　　　　　　　　　　　　　三　　　首
８７　　刘克庄　　　　　　　　　　　　　十一　　首
８８　　吴文英　　　　　　　　　　　　　十　　　首
８９　　刘辰翁　　　　　　　　　　　　　十一　　首
９０　　蒋　捷　　　　　　　　　　　　　六　　　首
９１　　周　密　　　　　　　　　　　　　五　　　首
９２　　王沂孙　　　　　　　　　　　　　八　　　首
９３　　文天祥　　　　　　　　　　　　　二　　　首
９４　　张　炎　　　　　　　　　　　　　十四　　首
　　　　〖袖珍指南：以行断句；＾表仄韵；－表平韵〗
　　　　　★★★★★★★★★★★★★★★★★★★

〖目录〗
　　　　０１　　李　白　　　　　二首
　　　　０２　　张志和　　　　　一首
　　　　０３　　韦应物　　　　　三首
　　　　０４　　王　建　　　　　二首
　　　　０５　　刘禹锡　　　　　十二首



０１　　李白　　二首
　　　　录自明翻宋刊本唐宋诸贤绝妙词选卷一


【菩萨蛮】

平林漠漠烟如织，　＾
寒山一带伤心碧。　＾
暝色入高楼，　－
有人楼上愁。　－

玉梯空伫立，　＾
宿鸟归飞急。　＾
何处是归程，　－
长亭连短亭。　－


【忆秦娥】

箫声咽，　＾
秦娥梦断秦楼月。　＾
秦楼月，　＾
年年柳色，
霸陵伤别。　＾

乐游原上清秋节，　＾
咸阳古道音尘绝。　＾
音尘绝，　＾
西风残照，
汉家陵阙。　＾



０２　　张志和　一首
　　　　录自唐宋诸贤绝妙词选卷一


【渔枝子】

西寒山前白鹭飞，　－
桃花流水鳜鱼肥。　－
青箬笠，
绿蓑衣，　－
斜风细雨不须归。　－



０３　　韦应物　三首
　　　　录自明刊本韦江州集


【调啸词】　（２）

胡马，　＾
胡马，　＾
远放燕支山下。　＾
跑沙跑雪独嘶，　－
东望西望路迷。　－
迷路，　＾
迷路，　＾
边草无穷日暮。　＾


＜又＞

河汉，　＾
河汉，　＾
晓挂秋城漫漫。　＾
愁人起望江南，　－
江南塞北别离。　－
离别，　＾
离别，　＾
河汉虽同路绝。　＾


【三台词】

冰泮寒塘始绿，
雨馀百草皆生。　－
朝来门闾无事，
晚下高斋有情。　－



０４　　王建　　二首
　　　　录自汲古阁刊本乐府诗集近代曲辞


【宫中调笑】　（２）

团扇，　＾
团扇，　＾
美人病来遮面。　＾
玉颜憔悴三年，　－
谁复商量管弦？　－
弦管，　＾
弦管，　＾
春草昭阳路断。　＾


＜又＞

杨柳，　＾
杨柳，　＾
日暮白沙渡口。　＾
船头江水茫茫，　－
商人少妇断肠。　－
肠断，　＾
肠断，　＾
鹧鸪夜飞失伴。　＾



０５　　刘禹锡　十二首
　　　　录自乐府诗集近代曲辞


【竹枝词】　（３）

山桃红花满上头，　－
蜀江春水拍山流。　－
花红易衰似郎意，
水流无限似侬愁。　－


＜又＞

巫峡苍苍烟雨时，　－
清猿啼在最高枝。　－
个里愁人肠自断，
由来不是此声悲。　－


＜又＞

山上层层桃李花，　－
云间烟火是人家。　－
银钏金钗来负水，
长刀短笠去烧畲。　－


【竹枝】

杨柳青青江水平，　－
闻郎江上唱歌声。　－
东边日头西边雨，
道是无晴却有晴。　－

　　【案：两“晴”原作“情”，以宋本刘集改】


【杨柳枝】　（３）

金谷园中莺飞乱，　－
铜驼陌上好风吹。　－
城东桃李须臾尽，
争似垂杨无限时？　－


＜又＞

炀帝行宫汴水滨，　－
数株残柳不见春。　－
昨来风起花如雪，
飞入宫墙不见人。　－


＜又＞

轻盈袅娜占年华，　－
舞榭妆楼处处遮。　－
春尽絮飞留不得，
随风好去落谁家？　－


【浪淘沙】　（２）

汴水东流虎眼文，　－
清淮晓色鸭头春。　－
君看渡口淘沙处，
渡却人间多少人！　－


＜又＞

八月涛声吼地来，　－
头高数丈触山回。　－
须臾却入海门去，
起沙堆似雪堆。　－


【潇湘神】　（２）

湘水流，　－
湘水流，　－
九疑云物至今愁。　－
君问二妃何处所？
零陵香草露中秋。　－


＜又＞

斑竹枝，　－
斑竹枝，　－
泪痕点点寄相思。　－
楚客欲听瑶瑟怨，
潇湘深夜月明时。　－


【忆江南】

春去也！
多谢洛城人。　－
弱柳从风疑举袂，
丛兰①露似沾巾，　－　　　　　　①：‘哀’之口改‘邑’
独笑亦含颦。　－

０６　　白居易　六首
　　　　录自乐府诗集近代曲辞


【竹枝】　（２）

瞿塘峡口冷烟低，　－
白帝城头月向西。　－
唱到竹枝声咽处，
寒猿晴鸟一时啼。　－


＜又＞

巴东船舫上巴西，　－
波面风生雨脚齐。　－
水蓼冷花红簇簇，
江蓠湿叶碧萋萋。　－


【杨柳枝】

一树春风万万枝，　－
嫩於金色软於丝。　－
永丰西角荒园里，
尽日无人属阿谁？　－


【忆江南】　（３）

江南好，
风景旧曾谙：　－
日出江花红胜火，
春来江水录如兰。　－
能不忆江南？　－


＜又＞

江南忆，
最忆是杭州：　－
山寺月中寻桂子，
郡亭枕上看潮头。　－
何日更重游？　－


＜又＞

江南忆，
其次忆吴宫：　－
吴酒一杯春竹叶，
吴娃双舞醉芙蓉。　－
早晚复相逢。　－



０７　　温庭筠　十八首
　　　　录自四印斋复宋刊本花间集


【菩萨蛮】　（６）

小山重叠金明灭，　＾
鬓云欲度香鳃雪。　＾
懒起画蛾眉，　－
弄妆梳洗迟。　－

照花前后镜，　＾
花面交相映。　＾
新帖绣罗襦，　－
双双金鹧鸪。　－


＜又＞

水精帘里颇黎枕，　＾
暖香惹梦鸳鸯湖。　＾
江上柳如烟，　－
雁飞残月天。　－

藕丝秋色浅，　＾
人胜参差剪。　＾
双鬓隔香红，　－
玉钗头上风。　－


＜又＞

杏花含露团香雪，　＾
绿杨陌上多离别。　＾
灯在月胧明，　－
觉来闻晓莺。　－

玉钩褰翠幕，　＾
妆浅旧眉薄。　＾
春梦正关情，　－
镜中蝉鬓轻。　－


＜又＞

玉楼明月长相忆，　＾
柳丝袅娜春无力。　＾
门外草萋萋，　－
送君闻马嘶。　－

画罗金翡翠，　＾
香烛销成泪。　＾
花落子归啼，　－
绿窗残梦迷。　－


＜又＞

宝函钿雀金①②，　＾　　　　　　①：溪鸟　②：束力鸟
沉香阁上吴山碧。　＾
杨柳又如丝，　－
驿桥春雨时。　－

画楼音信断，　＾
芳草江南岸。　＾
鸾镜与花枝，　－
此情谁得知？　－


＜又＞

南园满地堆轻絮，　＾
愁闻一霎清明雨。　＾
雨后却斜阳，　－
杏华零落香。　－

无言匀睡脸，　＾
枕上屏山掩。　＾
时节欲黄昏，　－
无聊独倚门。　－


【更漏子】　（３）

柳丝长，
春雨细，　＾
花外漏声迢递。　＾
惊塞雁，
起城鸟，　－
画屏金鹧鸪。　－

香雾薄，　＾
透帘幕，　＾
惆怅谢家池阁。　＾
红烛背，
绣帘垂，　－
梦长君不知。　－


＜又＞

星斗稀，
钟鼓歇，　＾
帘外晓莺残月。　＾
兰雾重，
柳风斜，　－
满庭堆落花。　－

虚阁上，　＾
倚阑望，　＾
还似去年惆怅。　＾
春欲暮，
思无穷，　－
旧歌如梦中。　－


＜又＞

玉炉香，
红烛泪，　＾
偏照画堂秋思。　＾
眉翠薄，
鬓云残，　－
夜长衾枕寒。　－

梧桐树，　＾
三更雨，　＾
不道离情正苦。　＾
一叶叶，
一声声，　－
空阶滴到明。　－


【杨柳枝】　（５）

宜春苑外最长条，　－
闲袅春风伴舞腰。　－
正是玉人肠断处，
一渠春水赤栏桥。　－


＜又＞

苏小门前柳万条，　－
毵毵金线拂平桥。　－
黄莺不语东风起，
深闭朱门伴舞腰。　－


＜又＞

馆娃宫外邺城西，　－
远映征帆近拂堤。　－
得王孙归意切，
不关芳草录萋萋。　－


＜又＞

雨雨黄鹂色似金，　－
袅枝啼露动芳音。　－
春来幸自长如线，
可惜牵缠荡子心。　－


＜又＞

织锦机边莺语频，　－
停梭垂泪忆征人。　－
塞门三月犹萧索，
纵有垂杨未觉春。　－


【南歌子】　（２）

手里金鹦鹉，
胸前绣凤凰。　－
偷眼暗形相。　－
不如从嫁与，
作鸳鸯。　－


＜又＞

①堕低梳髻，　　　　　　①：‘鬓’之‘宾’改‘呙’
连娟细扫眉。　－
终日两相思。　－
为君憔悴尽，
百花时。　－


【梦江南】　（２）

千万恨，
恨极在天涯。　－
山月不知心里事，
水风空落眼前花，　－
摇曳碧云斜。　－


＜又＞

梳洗罢，
独倚望江楼。　－
过尽千帆皆不是，
斜晖脉脉水悠悠，　－
肠断白苹洲！　－



０８　　皇甫松　六首
　　　　录自花间集


【浪淘沙】　（２）

滩头细草接疏林，　－
浪恶罾船半欲沈。　－
宿鹭眠鸥非旧浦，
去年沙觜是江心。　－


＜又＞

蛮歌豆蔻北人愁，　－
蒲雨杉风野艇秋。　－
浪起①②眠不得，　　　　　　　　①：交鸟　②：青鸟
寒沙细细入江流。　－


【梦江南】　（２）

兰灯落，
屏上暗红蕉。　－
闲梦江南梅熟日，
夜舡吹笛雨萧萧，　－
人语驿边桥。　－


＜又＞

楼上寝，
残月下帘旌。　－
梦见秣陵惆怅事，
桃花柳絮满江城，　－
双髻坐吹笙。　－


【采莲子】　（２）

菡萏香连十顷陂（举棹），　－
小姑贪戏采莲迟（年少）。　－
晚来弄水船头湿（举棹），
更脱红裙裹鸭儿（年少）。　－


＜又＞

舡动湖光滟滟秋（举棹），　－
贪看少年信舡游（年少）。　－
无端隔水抛莲子（举棹），
遥被人知半日羞（年少）。　－
０９　　韦庄　　二十首
　　　　录自花间集


【浣溪沙】　（３）

清晓妆成寒食天，　－
柳球斜袅间花钿，　－
卷帘直出画堂前。　－

指点牡丹初绽朵，
日高犹自凭朱栏，　－
含颦不语恨春残。　－


＜又＞

惆怅梦馀山月斜，　－
孤灯照壁背红纱，　－
小楼高阁谢娘家。　－

暗想玉容何所似？
一枝春雪冻梅花，　－
满身香雾簇朝霞。　－


＜又＞

夜夜相思更漏残，　－
伤心明月凭阑干，　－
想君思我锦衾寒。　－

咫尺画堂深似海，
忆来唯把旧书看，　－
几时携手入长安？　－


【菩萨蛮】　（５）

红楼别夜堪惆怅，　＾
香灯半卷流苏帐。　＾
残月出门时，　－
美人和泪辞。　－

琵琶金翠羽，　＾
弦上黄莺语。　＾
劝我早归家，　－
绿窗人似花。　－


＜又＞

人人尽说江南好，　＾
游人只合江南老。　＾
春水碧於天，　－
画船听雨眠。　－

垆边人似月，　＾
皓腕凝双雪。　＾
未老莫还乡，　－
还乡须断肠。　－


＜又＞

如今却忆江南乐，　＾
当时年少春衫薄。　＾
骑马倚斜桥，　－
满楼红袖招。　－

翠屏金屈曲，　＾
醉入花丛宿。　＾
此度见花枝，　－
白头誓不归。　－


＜又＞

劝君今夜须沈醉，　＾
樽前莫话明朝事。　＾
珍重主人心，　－
酒深情亦深。　－

须愁春漏短，　＾
莫诉金杯满。　＾
遇酒且呵呵，　－
人生能几何？　－


＜又＞

洛阳城里春光好，　＾
洛阳才子他乡老。　＾
柳暗魏王堤，　－
此时心转迷。　－

桃花春水绿，　＾
水上鸳鸯浴。　＾
凝恨对残晖，　－
忆君君不知。　－


【归国遥】

金翡翠，　＾
为我南飞传我意：　＾
罨画桥边春水，　＾
几年花下醉？　＾

别后只知相愧，　＾
泪珠难远寄。　＾
罗幕绣帏鸳被，　＾
旧欢如梦里。　＾


【荷叶杯】　（２）

绝代佳人难得，　＾
倾国，　＾
花下见无期。　－
一双愁黛远山眉，　－
不忍更思惟。　－

闲掩翠屏金凤，　＾
残梦，　＾
罗幕画堂空。　－
碧天无路信难通，　－
惆怅旧房栊。　－


＜又＞

记得那年花下，　＾
深夜，　＾
出识谢娘时，　－
水堂西面画帘垂，　－
携手暗相期。　－

惆怅晓莺残月，　＾
相别，　＾
从此隔音尘。　－
如今俱是异乡人，　－
相见更无因！　－


【青平乐】　（２）

野花芳草，　＾
寂寞关山道。　＾
柳吐金丝莺语早，　＾
惆怅香闺暗老。　＾

罗带悔结同心，　－
独凭朱栏思深。　－
梦觉半床斜月，
小窗风触鸣琴。　－


＜又＞

莺啼残月，　＾
绣阁香灯灭。　＾
门外马嘶郎欲别，　＾
正是落花时节。　＾

妆成不画蛾眉，　－
含愁独倚金扉。　－
去路香尘莫扫，
扫即郎去归迟。　－


【天仙子】　（２）

蟾彩霜华夜不分，　－
天外鸿声枕上闻，　－
绣衾香冷懒重熏。　－
人寂寂，
叶纷纷，　－
才睡依前梦见君。　－


＜又＞

梦觉云屏依旧空，　－
杜鹃声咽隔帘笼，　－
玉郎薄幸去无踪。　－
一日日，
恨重重，　－
泪界莲腮两线红。　－


＜又＞

春日游，　－
杏花吹满头。　－
陌上谁家年少足风流？　－
妾拟将身嫁与一生休。　－
纵被无情弃，
不能羞。　－


【女冠子】　（２）

四月十七，　＾
正是去年今日，　＾
别君时。　－
忍泪佯低面，
含羞半敛眉。　－

不知魂已断，
空有梦相随。　－
除却天边月，
没人知。　－


＜又＞

昨夜夜半，　＾
枕上分明梦见，　＾
语多时。　－
依旧桃花面，
频低柳业眉。　－

半羞还半喜，
欲去又依依。　－
觉来知是梦，
不胜悲！　－


【木兰花】

独上小楼春欲暮，　＾
愁望玉关芳草路。　＾
消息断，
不逢人，
却敛细眉归绣户。　＾

坐看落花空叹息，　＾
罗袂湿斑红泪滴。　＾
千山万水不会行，
魂梦欲教何处觅？　＾


【小重山】

一闭昭阳春又春。　－
夜寒宫漏永，
梦君恩。　－
卧思陈事暗销魂。　－
罗衣湿，
红袂有啼痕。　－

歌吹隔重阍。　－
①亭芳草绿，　　　　　　①：辶尧
倚长门。　－
万般惆怅向谁论？　－
凝情立，
宫殿欲黄昏。　－



１０　　薛昭蕴　二首
　　　　录自花间集


【浣溪沙】

倾国倾城恨有馀，　－
几多红泪泣姑苏，　－
倚风凝睇雪肌肤。　－

吴主山河空落日，
越王宫殿半平芜，　－
藕花菱蔓满重湖。　－


【小重山】

春到长门春草青。　－
玉阶华露滴，
月胧明。　－
东风吹断紫箫声。　－
宫漏促，
帘外晓莺啼。　－

愁极梦难成。　－
愁极梦难成。　－
红妆流宿泪，
不胜情。　－
手捋裙带①阶行。　－　　　　　　①：辶尧
思君切，
罗幌暗尘生。　－


１１　　牛峤　　一首
　　　　录自花间集


【望江怨】

东风急，　＾
惜别花时手频执，　＾
罗帏愁独入。　＾
马嘶残雨春芜湿。　＾
倚门立，　＾
寄语薄情郎：
粉香和泪泣。　＾



１２　　毛文锡　二首
　　　　录自花间集


【醉花间】

休相问，　＾
怕相问，　＾
相问还添恨。　＾
春水满堂生，
①②还相趁。　＾　　　　①：溪鸟　②：束力鸟

昨晚雨霏霏，
临明寒一阵。　＾
偏忆戍楼人，
久绝边庭信！　＾


【应天长】

平江波暖鸳鸯语，　＾
雨雨钓舡归极浦。　＾
芦洲一夜风和雨，　＾
飞起浅沙翘雪鹭。　＾

渔灯明远渚，　＾
兰棹今宵何处？　＾
罗袂从风轻举，　＾
愁杀采莲女。　＾



１３　　牛希济　一首
　　　　录自花间集


【生查子】

春山烟欲收，
天澹稀星小。　＾
残月脸边明，
别泪临清晓。

语已多，
情未了，　＾
回首犹重道：　＾
记得绿罗裙，
处处怜芳草！　＾



１４　　欧阳炯　五首
　　　　录自花间集


【南乡子】　（３）

画舸停桡，　－
槿花篱外竹横桥。　－
水上游人沙上女，　＾
回顾，　＾
笑指芭蕉林里住。　＾


＜又＞

岸远沙平，　－
日斜归路晚霞明。　－
孔雀自怜金翠尾，　＾
临水，　＾
认得行人惊不起。　＾


＜又＞

路入南中，　－
桄榔叶暗蓼花红。　－
两岸人家微雨后，　＾
收红豆，　＾
树底织织抬素手。　＾


【献衷心】

见花好颜色，
争笑东风，　－
双脸上，
晚妆同。　－
闭小楼深阁，
春景重重。　－
三五夜，
月明中。　－

情未已，
信曾通，　－
满衣犹自染檀红。　－
恨不如双燕，
飞舞帘笼。　－
春欲暮，
残絮尽，
柳条空。　－


【江城子】

晚日金陵岸草平，　－
落霞明，　－
水无情。　－
六代繁华，
暗逐逝波声。　－
空有姑苏台上月，
如西子镜照江城！　－



１５　　顾［繁体‘琼’去‘王’旁］（ｘｉｏｎｇ４）　　　五首
　　　　录自花间集


【虞美人】

深闺春色劳思想，　＾
恨共春芜长。　＾
黄鹂娇啭①芳妍，　－　　　　　　①：讠尼
杏枝如画倚轻烟，　－
锁窗前。　－

凭栏愁立双蛾细，　＾
柳影斜摇砌。　＾
玉郎还是不还家。　－
教人魂梦逐杨花，　－
绕天涯。　－


【河传】

棹举，　＾
舟去，　＾
波光渺渺，
不知何处？　＾
岸花汀草共依依，　－
雨微，　－
鹧鸪相逐飞。　－

天涯离恨江声咽，　＾
啼猿切，　＾
此意向谁说？　＾
倚兰桡，　－
独无聊，　－
魂销，　－
小炉香欲焦。　－


【诉衷情】

永夜抛人何处去？
绝来音。　－
香阁掩，　＾
眉敛，　＾
月将沈，　－
争忍不相寻？　－
怨孤衾。　－
愿我心，　－
为你心，　－
始知相忆深。　－


【醉公子】　（２）

漠漠秋云澹，　＾
红藕香侵槛。　＾
枕倚小山屏，　－
金铺向晚扃。　－

睡起横波慢，　＾
独望情何限！　＾
衰柳数声蝉，　－
魂销似去年。　－


＜又＞

岸柳垂金线，　＾
雨晴莺百啭。　＾
家住绿杨边，　－
往来多少年。　－

马嘶芳草远，　＾
高楼帘半。　＾
敛袖翠蛾攒，　－
相逢尔许难！　－
１６　　鹿虔［↑户↓衣］（ｙｉ３）　　　一首
　　　　录自花间集


【临江仙】

金锁重门荒苑静，
绮窗愁对天空。　－
翠华一去寂无踪。　－
玉楼歌吹，
声断已随风。　－

烟月不知人事改，
夜阑还照深宫。　－
藕花相向野塘中。　－
暗伤亡国，
清露泣香红。　－



１７　　阎选　　一首
　　　　录自花间集


【八拍蛮】

愁锁黛眉烟易惨，
泪漂红脸粉难匀。　－
憔悴不知缘底事？
遇人推道不宜春。　－



１８　　尹鹗　　一首
　　　　录自花间集


【菩萨蛮】

陇云暗合秋天白，　＾
俯窗独坐窥烟陌。　＾
楼际角重吹，　－
黄昏方醉归。　－

荒唐难共语，　＾
明日还应去。　＾
上马出门时，　－
金鞭莫与伊。　－



１９　　李［王旬］（ｘｕｎ２）　九首
　　　　录自花间集


【渔歌子】　（２）

荻花秋，
潇湘夜，　＾
橘洲佳景如屏画。　＾
碧烟中，
明月下，　＾
小艇垂纶初罢。　＾

水为乡，
篷作舍，　＾
鱼羹稻饭常餐也。　＾
酒盈杯，
书满架，　＾
名利不将心挂。　＾


＜又＞

九疑山，
三湘水，　＾
芦花时节秋风起。　＾
水云间，
山月里，　＾
棹水穿云游戏。　＾

鼓青琴，
倾绿蚁，　＾
扁舟自得逍遥志。　＾
任东西，
无定止，　＾
不议人间醒醉。　＾


【巫山一段云】

古庙依青嶂，
行宫枕碧流。　－
水声山色锁妆楼，
往事思悠悠！　－

云雨朝还暮，
烟花春复秋。　－
啼猿何必近孤舟，
行客自多愁。　－


【南乡子】

兰棹举，
水纹开，　－
竞携藤笼采莲来。　－
回塘深处遥相见，　＾
邀同宴，　＾
绿酒一卮红上面。　＾


＜又＞

乘彩舫，
过莲塘，　－
棹歌惊起睡鸳鸯。　－
游女带香偎伴笑，　＾
争窈窕，　＾
兢折团荷遮晚照。　＾


＜又＞

倾绿蚁，
泛红螺，　－
闲邀女伴簇笙歌。　－
避暑信船轻浪里，　＾
闲游戏，　＾
夹岸荔枝红蘸水。　＾


＜又＞

渔市散，
渡船稀，　－
越南云树望中微。　－
行客待潮天欲暮，　＾
送春浦，　＾
愁听猩猩啼瘴雨。　＾


＜又＞

相见处，
晚晴天，　－
刺桐花下越台前。　－
暗里回眸深属意，　＾
遗双翠，　＾
骑象背人先过水。　＾


【河传】

去去！　＾
何处？　＾
迢迢巴楚，　＾
山水相连。　－
朝云暮雨，　＾
依旧十二峰前，　－
猿声到客船。　－

愁肠岂异丁香结？　＾
因离别，　＾
故国音书绝。　＾
想佳人花下，
对明月春风，　－
恨应同。　－



２０　　和凝　　二首
　　　　录自刘毓盘辑红叶稿


【江城子】　（２）

竹里风生月上门。　－
理秦筝，　－
对云屏。　－
轻拨朱弦，
恐乱马嘶声。　－
含恨含浇独自语：
今夜约，
太迟生！　－


＜又＞

斗转星移玉漏频。　－
已三更，　－
对栖莺。　－
历历花间，
似有马蹄声。　－
含笑整衣开绣户，
斜敛手，
对栖莺。　－
历历花间，
似有马蹄声。　－
含笑整衣开绣户，
斜敛手，
下阶迎。　－
２１　　孙光宪　十二首
　　　　录自刘毓盘重刊宋本荆台佣稿

【杨柳枝】

阊门风暖落花干，　－
飞遍江城雪不寒。　－
独有晚来临水驿，
闲人多凭赤阑干。　－


【八拍蛮】

孔雀尾拖金线长，　－
怕人惊起入丁香。　－
越女沙头争拾翠，
相呼归去背斜阳。　－


【竹枝】　（２）

乱绳千结（竹枝）绊人深（女儿），　－
越罗万丈（竹枝）表长寻（女儿）。　－
杨柳在身（竹枝）垂意绪（女儿），
藕花落尽（竹枝）见莲心（女儿）。　－


＜又＞

门前春水（竹枝）白①花（女儿），　－　　　　　　①：↑艹↓频
岸上无人（竹枝）小艇斜（女儿）。　－
商女经过（竹枝）江欲暮（女儿），
散抛残食（竹枝）饲神鸭（女儿）。　－


【思帝乡】

如何？　－
遗情情更多！　－
永日水精帘下敛羞蛾。　－
六幅罗裙①地，　　　　　　　　　　　　　①：↑穴↓卒
微行曳碧波。　－
看尽满地疏雨打团荷。　－


【酒泉子】

空碛无边，
万里阳关道路。　＾
马萧萧，
人去去，　＾
陇云愁。　－

香貂旧制戎衣窄，　＾
胡霜千里白。　＾
绮罗心，
梦云隔，
上高楼。　－


【浣溪沙】　（４）

蓼岸风多橘柚香，　－
江边一望楚天长，　－
片帆烟际闪孤光。　－

月送征鸿飞杳杳，
思随流水去茫茫，　－
兰红波碧忆潇湘。　－


＜又＞

半踏长裙宛约行，　－
晚帘疏处见分明，　－
此时堪恨昧平生。　－

早是销魂残烛影，
更愁闻著品弦声，　－
杳无消息若为情。　－


＜又＞

轻打银筝坠燕泥，　－
断丝高①画楼西，　－　　　　　　①：‘绢’去‘女’旁加‘四’头
花冠闲上午墙啼。　－

粉箨半开新竹径，
红苞尽落旧桃蹊，　－
不堪终日闭深闺。　－


＜又＞

乌帽斜①倒佩鱼，　－　　　　①：奇支
静街偷步访仙居，　－
隔墙应认打门初。　－

将见客时微掩敛，
得人怜处且生疏，　－
低头羞问壁间书。　－


【谒金门】

留不得！　＾
留得也应无益。　＾
白①春衫如雪色。　＾　　　　①：‘伫’字‘亻’改‘纟’旁
扬州初去日。　＾

轻别离，
甘抛掷，　＾
江上满帆风疾。　＾
却羡彩鸳三十六，　＾
孤鸾还一只。　＾


【渔歌子】

泛流荧，
明又灭。　＾
夜凉水冷东湾阔。　＾
风浩浩，
笛寥寥，
万顷金波澄澈。　＾

杜若洲，
香郁烈。　＾
一声宿雁霜时节。　＾
经①水，　　　　　　　　①：↑雨↓言
过松江，
尽属侬家日月。　＾



２２　　张泌　　四首
　　　　录自花间集


【浣溪沙】　（２）

马上凝情忆旧游，　－
照花淹竹小溪流，　－
钿筝罗幕玉搔头。　－

早是出门长带月，
可堪分袂又经秋？　－
晚风斜日不胜愁。　－


＜又＞

枕障熏垆隔绣帏，　－
二年终日两相思，　－
杏花名月始应知。　－

天上人间何处去？
旧欢新梦觉来时，　－
黄昏微雨画帘垂。　－


【杨柳枝】

腻粉琼妆透碧纱，　－
雪休夸。　－
金凤搔头坠鬓斜，　－
发交加。　－

倚著云屏新睡觉，　＾
思梦笑。　＾
红腮隐出枕函花，　－
有些些。　－


　竞?
胡蝶儿，　－
晚春时。　－
阿娇初著淡黄衣，　－
倚窗学画伊。　－

还似花间见，
双双对对飞。　－
无端和泪拭燕脂，　－
惹教双翅垂。　－



２３　　冯延己（巳？）　二十三首
　　　　录自四印斋本阳春集


【鹊蹋枝】   （８）

谁道闲情抛掷久？　＾
每到春来，
惆怅还依旧。　＾
日日华前常病酒，　＾
不辞镜里朱颜瘦。　＾

河畔青芜堤上柳。　＾
为问新愁，
何事年年有？　＾
独立小桥风满袖，　＾
平林新月人归后。　＾


＜又＞

华外寒鸡天欲曙。　＾
香印成灰，
起坐浑无绪。　＾
庭际高梧凝宿雾，　＾
卷帘双鹊惊飞去。　＾

屏上罗衣闲绣缕。　＾
一晌关情，
忆遍江南路。　＾
夜夜梦魂休谩语，　＾
已知前事无寻处。　＾


＜又＞

叵耐为人情太薄。　＾
几度思量，
真拟浑抛却。　＾
新结同心香未落，　＾
怎生负得当初约？　＾

休向尊前情索莫。　＾
手举金①，　　　　　　　①：‘儡’去‘亻’旁下加‘缶’
凭仗深深酌。　＾
莫作等闲相斗作，　＾
与君保取长欢乐。　＾


＜又＞

萧索清秋珠泪坠。　＾
枕簟微凉，
展转浑无寐。　＾
残酒欲醒中夜起，　＾
月明如练天如水。　＾

阶下寒声啼络纬。　＾
庭树金风，
悄悄重门闭。　＾
可惜旧欢携手地，　＾
思量一夕成憔悴。　＾


＜又＞

烦恼韶光能几许？　＾
肠断魂销，
看却春还去。　＾
只喜墙头灵鹊语，　＾
不知青鸟全相误。　＾

心若垂杨千万缕。　＾
水阔华蜚，
梦断巫山路。　＾
满眼新愁无问处，　＾
珠帘锦帐相似否？　＾


＜又＞

几日行云何处去？　＾
忘了归来，
不道春将暮。　＾
百草千华寒食路，　＾
香车系在谁加树？　＾

泪眼倚楼频独语：　＾
双燕飞来，
陌上相逢否？　＾
撩乱春愁如柳絮，　＾
悠悠梦里无寻处。　＾


＜又＞

庭院深深深几许？　＾
杨柳堆烟，
帘幕无重数。　＾
玉勒雕鞍游冶处，　＾
楼高不见张台路。　＾

雨横风狂三月暮。　＾
门掩黄昏，
无计留春住。　＾
泪眼问华华不语，　＾
乱红飞过秋千去。　＾


＜又＞

六曲阑干偎碧树。　＾
杨柳风轻，
展尽黄金缕。　＾
谁把钿筝移玉柱？　＾
穿帘海燕双飞去。　＾

满眼游丝兼落絮。　＾
红杏开时，
一霎清明雨。　＾
浓睡觉来莺乱语，
惊残好梦无寻处。


【采桑子】　（２）

笙歌放散人归去，
独宿江楼，　－
月上云收，　－
一半珠帘括玉钩。　－

起来检点经由地，
处处新愁。　－
凭仗东流，　－
将取离心过橘洲。　－


＜又＞

华前失却游春侣，
独自寻芳，　－
满目悲凉，　－
纵有笙歌亦断肠。　－

林间戏蝶帘间燕，
各自双双。　－
忍更思量？　－
绿树青苔半夕阳。　－


【酒泉子】

芳草长川，　－
柳映危桥桥下路。　＾
归鸿飞，
行人去，　＾
碧山边。　－


风微烟澹雨萧然，　－
隔岸马嘶何处？　＾
九回肠，
双脸泪，　＾
夕阳天。　－


【清平乐】

雨晴烟晚，　＾
绿水新池满。　＾
双燕飞来垂柳院，　＾
小阁画帘高卷。　＾

黄昏独倚朱楼，　－
西南新月眉弯。　－
砌下落华风起，
罗衣特地春寒。　－


【谒金门】　（３）

杨柳陌，　＾
宝马嘶空无迹。　＾
新著荷衣人未识，　＾
年年江海客。　＾

梦觉巫山春色，　＾
醉眼飞华狼籍。　＾
起舞不辞无气力，　＾
爱君吹玉笛。　＾


＜又＞

秋已暮，　＾
重叠关山歧路。　＾
嘶马摇鞭何处去？　＾
晓禽霜晚树。　＾

梦断禁城钟鼓，　＾
泪滴枕檀无数。　＾
一点凝红和薄雾，　＾
翠娥愁不语。　＾


＜又＞

风乍起，　＾
吹绉一池春水。　＾
闲引鸳鸯香径里，　＾
手捋红杏蕊。　＾

斗鸭阑干独倚，　＾
碧玉搔头斜坠。　＾
终日望君君不至，　＾
举头闻鹊喜。　＾


【归自谣】　（２）

何处笛？　＾
终夜梦魂情脉脉。　＾
竹风榈雨寒窗滴。　＾

离人数岁无消息。　＾
今头白，　＾
不眠特地重相忆。　＾


＜又＞

春艳艳，　＾
江上晚山三四点，　＾
柳丝如剪华如染。　＾

香闺寂寂门半掩。　＾
愁眉敛，　＾
泪珠滴破燕脂脸。　＾


【长命女】

春日宴，　＾
绿酒一杯歌一遍，　＾
再拜陈三愿：　＾
一愿郎君千岁，
二愿妾身常健，　＾
三愿如同梁上燕，　＾
岁岁长相见。　＾


【喜迁莺】

宿莺啼，
乡梦断，
春树晓朦胧。　－
残灯和烬闭朱栊，　－
人语隔屏风。　－

乡已寒，
灯已绝，　＾
忽忆去年离别：　＾
石城华雨倚江楼，　－
波上木兰舟。　－


【三台令】　（３）

春色！　＾
春色！　＾
依旧青门紫陌。　＾
日斜柳暗华嫣，　－
醉卧谁家少年？　－
年少！　＾
年少！　＾
行乐直须及早。　＾


＜又＞

明月！　＾
明月！　＾
照得离人愁绝。　＾
更深影入空床，　－
不道帏屏夜长。　－
长夜！　＾
长夜！　＾
梦到庭华阴下。　＾


＜又＞

南浦！　＾
南浦！　＾
翠鬓离人何处？　＾
当时携手高楼，　－
依旧楼前水流。　－
流水！　＾
流水！　＾
中有伤心双泪。　＾


【点绛唇】

荫绿围红，
梦琼家在桃源住。　＾
画桥当路，　＾
临水双朱户。　＾

柳径春深，
行到关情处。　＾
颦不语，　＾
意凭风絮，　＾
吹向郎边去。　＾




柳径春深，
行到关情处。　＾
颦不语，　＾
意凭风絮，　＾
吹向郎边去。　＾
２４　　李［王景］ｊｉｎｇ３　　二首
　　　　录自马令南唐书


【浣溪沙】　（２）

菡萏香销翠叶残，　－
西风愁起碧波间。　－
还与容光共憔悴，
不堪看。　－

细雨梦回清漏永，
小楼吹彻玉笙寒。　－
筱筱泪珠多少恨，
倚栏杆。　－


＜又＞

手卷珠帘上玉钩，　－
依前春恨锁重楼。　－
风里落花谁是主？
思悠悠。　－

青鸟不传云外信，
丁香空结雨中愁。　－
回首绿波春色暮，
接天流。　－

　　【案：历代诗余卷一百二十三“碧波”作“绿波”，“容光”作“韶
　　光”，“清漏永”作“鸡塞远”，“筱筱泪珠多少恨”作“多少泪珠
　　何恨恨”，“珠帘”作“真珠”，“春色”作“三峡”。】


２５　李煜　　十二首
　　　　录自明万历吕远刊本南唐二主词

【虞美人】

春花秋月何时了，　＾
往事知多少。　＾
小楼昨夜又东风，　－
故国不堪回首月明中。　－

雕阑玉砌依然在，　＾
只是朱颜改。　＾
问君能有几多愁，　－
恰似一江春水向东流。　－

　　【案：唐宋诸贤绝妙词选卷一“秋月”作“秋叶”，“依然”作“应
　　犹”，“都有”作“还有”。】


【喜迁莺】

晓月坠，
宿云微，　－
无语枕频①。　－　　　　　　　　①：奇支
梦回芳草思依依，　－
天远雁声稀。　－

啼莺散，　＾
馀花乱，　＾
寂寞画堂深院。　＾
片红休扫尽从伊，　－
留待舞人归。　－


【清平乐】

别来春半，　＾
触目愁肠断。　＾
砌下落梅如雪乱，　＾
拂了一身还满。　＾

雁来音信无凭，　－
路遥归梦难成。　－
离恨恰如春草，
更行更远还生。　－


【鸟夜啼】

林花谢了春红，　－
太匆匆！　－
常恨朝来寒重晚来风！　－

胭脂泪，　＾
留人醉，　＾
几时重？　－
自是人生长恨水长东！　－

　　【全唐诗附词一“常恨”作“无奈”，“寒重”作“寒雨”，“留人”
　　作“相留”。】


【长相思】

云一①，　－　　　　　　①：纟呙
玉一梭，　－
澹澹衫儿薄薄罗，　－
轻颦双黛螺。　－

秋风多，　－
雨相和，　－
帘外芭蕉三两窠。　－
夜长人奈何！　－


【捣练子令】

深院静，
小庭空，　－
断续寒砧断续风。　－
无奈夜长人不寐，
数声和月到帘栊。　－


【浪淘沙】

往事只堪哀！　－
对景难排。　－
秋风庭院藓侵阶。　－
一行珠帘闲不卷，
终日谁来？　－

金锁已沉埋，　－
壮气蒿莱。　－
晚凉天静月华开。　－
想得玉楼瑶殿影，
空照秦淮！　－

　　【全唐诗附词一“一行”作“一桁”，“金锁”作“金剑”，“天静”
　　作“天净”。】


【虞美人】

风回小院庭芜绿，　＾
柳眼春相续。　＾
凭阑半日独无言，　－
依旧竹声新月似当年。　－

笙歌未散尊前在，　＾
池面冰初解。　＾
烛明香暗画堂深，　－
满鬓青霜残雪思难任。　－

　　【全唐诗附词一“尊前”作“尊［‘儡’去‘亻’旁下加‘缶’］”，
　　“画堂”作“画楼”，“难任”作“难禁”。】


【破阵子令】

四十年来家国，
三千里地山河。　－
凤阁龙楼连霄汉，
琼枝玉树作烟萝，　－
几曾识干戈？　－

一旦归为臣虏，
沉腰潘鬓销磨。　－
最是仓惶辞庙日，
教坊犹奏别离歌，　－
垂泪对宫娥。　－

　　【全唐诗附词一“凤阁”作“凤阙”，“琼枝玉树”作“玉树琼枝”，
　　“仓惶”作“苍黄”，“犹奏”作“独奏”。东波志林“四十”作“三
　　十”，夺“凤阁”二句，“识”作“惯”。】

　　【全唐诗附词一“一行”作“一桁”，“金锁”作“金剑”，“天静”
　　作“天净”。】


【浪淘沙】

帘外雨潺潺，　－
春意将阑。　－
罗衾不暖五更寒。　－
梦里不知身是客，
一晌贪欢。　－

独自莫凭阑！　－
无限关山，　－
别时容易见时难。　－
流水落花归去也，
天上人间！　－

　　【全唐诗附词一“将阑”作“阑珊”，“不暖”作“不耐”，“莫”作
　　“暮”，“关山”作“江山”，“归去”作“春去”。】


【鸟夜啼】

无言独上西楼，　－
月如钩。　－
寂寞梧桐深院锁清秋。　－

剪不断，　＾
理还乱，　＾
是离愁，　－
别是一番滋味在心头。　－


【临江仙】
　　　　据耆旧绪闻补

樱桃落尽春归去，
蝶翻轻粉双飞。　－
子规啼月小楼西。　－
玉钩罗幕，
惆怅暮烟垂。　－

别巷寂寥人散后，
望残烟草低迷。　－
炉香闲袅凤凰儿。　－
空持罗带，
回首恨依依。　－



２６　　潘阆　　五首
　　　　录自四印斋刊宋元三十一家词本逍遥词


【忆余杭】　（５）

长忆钱塘，
不是人寰是天上，
万家掩映翠微间，　－
处处水潺潺。　－

异花四季当窗放，　＾
出入分明在屏障。　＾
别来隋柳几经秋，　－
何日得重游？　－


＜又＞

长忆西湖，
尽日凭阑楼上望，
三三两两钓鱼舟，　－
岛屿正清秋。　－

笛声依约芦花里，　＾
白鸟成行忽惊起。　＾
别来闲整钓鱼竿，　－
思入水云寒。　－


＜又＞

长忆孤山，
山在湖心如黛簇，
僧房四面向湖开，　－
清棹去还来。　－

芰荷香喷连云阁，　＾
阁上清声檐下铎。　＾
别来尘土污人衣，　－
空役梦魂飞。　－


＜又＞

长忆西山，
灵隐寺前三竺后，
冷泉亭上几行游，　－
三伏似清秋。　－

白猿时见攀高树，　＾
长啸一声何处去？　＾
别来几向画阑看，　－
终是欠峰峦！　－

　　【案：词综“西山”作“西湖”。】


＜又＞

长忆观潮，
满郭人争江上望，
来疑沧海尽成空，　－
万面鼓声中。　－

弄潮儿向涛头立，　＾
手把红旗旗不湿。　＾
别来几向梦中看，　－
梦觉尚心寒。　－



２７　　寇准　　一首
　　　　录自词综卷四


【阳关引】

塞草烟光阔，　＾
渭水波声咽。　＾
春潮雨霁，
轻尘敛，
征鞍发。　＾
指青青杨柳，
又是轻攀折。　＾
动黯然，
知有后会，
甚时节？　＾

更尽一杯酒，
歌一阕。　＾
叹人生里，
难欢聚，
易离别。　＾
且莫辞沉醉，
听取阳关彻。　＾
念故人千里，
自此共明月。　＾



２８　　范仲淹　三首
　　　　录自词综卷四


【苏幕遮】

碧云天，
黄叶地。　＾
秋色连波，
波上寒烟翠。　＾
山映斜阳天接水。　＾
芳草无情，
更在斜阳外。　＾

黯乡魂，
追旅思。　＾
夜夜除非，
好梦留人睡。　＾
明月楼高休独倚。　＾
酒入愁肠，
化作相思泪。　＾


【渔家傲】

塞下秋来风景异，　＾
衡阳雁去无留意。　＾
四面边声连角起。　＾
千嶂里，　＾
长烟落日孤城闭。　＾

浊酒一杯家万里，　＾
燕然未勒归无计。　＾
羌管悠悠霜满地。　＾
人不寐，　＾
将军白发征夫泪。　＾


【御街行】

纷纷坠叶飘香砌。　＾
夜寂静，
寒声碎。　＾
真珠帘卷玉楼空，
天淡银河垂地。　＾
年年今夜，
月华如练，
长是人千里！　＾

愁肠已断无由醉。　＾
酒未到，
先成泪。　＾
残灯明灭枕头①，　　　　　　①：奇支
谙尽孤眠滋味。　＾
都来此事，
眉间心上，
无计相回避。　＾


２９　　张先　　十四首
　　　　录自强村丛书本张子野词


【醉垂鞭】

双蝶绣罗裙。　－
东池宴，　＾
初相见。　＾
朱粉不深匀，　－
间花淡淡春。　－

细看诸处好，　＾
人人道：　＾
柳腰身。　－
昨日乱山昏，　－
来时衣上云。　－


【菩萨蛮】　（２）

忆郎还上层楼曲，　＾
楼前芳草年年绿。　＾
绿似去时袍，　－
回头风袖飘。　－

郎袍应已旧，　＾
颜色非长久。　＾
惜恐镜中春，　－
不如花草新。　－


＜又＞

牡丹含露真珠颗，　＾
美人折向帘前过。　＾
含笑问檀郎：　－
花强妾貌强？　－

檀郎故相恼，　＾
刚道花枝好。　＾
花若胜如奴，　－
花还解语否？　－


【谢池春慢·玉仙观道中逢谢媚卿】

缭墙重院，
时闻有，
啼莺到。　＾
绣被掩余寒，
画幕明新晓。　＾
朱槛连空阔，
飞絮知多少？　＾
径莎平，
池水渺。　＾
日长风静，
花影间相照。　＾

尘香拂马，
逢谢女，
城南道。　＾
秀艳过施粉，
多媚生轻笑。　＾
斗色鲜衣薄，
碾玉双蝉小。　＾
叹难偶，
春过了！　＾
琵琶流怨，
都入相思调。　＾


【江南柳】

隋堤远，
波急路尘轻。　－
今古柳桥多送别，
见人分袂亦愁生，　－
何况自关情？　－

斜照后，
新月上西城。　－
城上楼高重倚望，
愿身能似月亭亭，　－
千里伴君行。　－


【一丛花令】
　　　　又见欧阳修六一词

伤高怀远几时穷？　－
无物似情浓。　－
离愁正引千丝乱，
更东陌飞絮蒙蒙。　－
嘶骑渐远，
征尘不断，
何处认郎踪？　－

双鸳池沼水溶溶，　－
南陌小桡通。　－
梯横画阁黄昏后，
又还是斜月帘栊。　－
沈恨细思，
不如桃杏，
犹解嫁东风。　－


【蝶恋花】

移得绿杨栽后院，　＾
学舞宫腰，
二月青犹短。　＾
不比灞陵多远送，　＾
残丝乱絮东西岸。　＾

几叶小眉寒不展，　＾
莫唱阳关，
真个肠先断。　＾
分付与春休细看，　＾
条条尽是离人怨。　＾


【天仙子】

　　时为嘉禾小［亻卒］，以病眠，不赴府会。

水调数声持酒听，　＾
午醉醒来愁未醒。　＾
送春春去几时回？
临晚镜，　＾
伤流景，　＾
往事后期空记省。　＾

沙上并禽池上暝，　＾
云破月来花弄影。　＾
重重帘幕密折灯，
风不定，　＾
人初静，　＾
明日落红应满径。　＾


【千秋岁】

数声①②，　＾　　　　　①：是鸟②：‘诀’去‘讠’旁右加‘鸟’
又报芳菲歇。　＾
惜春更把残红折。　＾
雨轻风色暴，
梅子青时节。　＾
永丰柳，
无人尽日花飞雪。　＾

莫把么弦拨，　＾
怨极弦能说。　＾
天不老，
情难绝。　＾
心似双丝网，
中有千千结。　＾
夜过也，
东方未白凝残月。　＾


【木兰花】

龙头舴艋吴儿竞，　＾
笋柱秋千游女并。　＾
芳洲拾翠暮忘归，
秀野踏青来不定。　＾

行云去后遥山暝，　＾
已放笙歌池院静。　＾
中庭月色正清明，
无数杨花过无影。　＾


【浣溪沙】

楼倚春江百尺高，　－
烟中还未见归桡，　－
几时期信似江潮？　－

花片片飞风弄蝶，
柳阴阴下水平桥，　－
日长才过又今宵。－


【惜琼花】

汀①白，　＾　　　　　　①：↑艹↓频
苕水碧。　＾
每逢花驻乐，
随处欢席。　＾
别时携手看春色。　＾
萤火而今，
飞破秋夕。　＾

汴河流，
如带窄。　＾
任身轻似叶，
何计归得？　＾
断云孤骛青山极。　＾
楼上徘徊，
无尽相忆。　＾


【青门引】

乍暖还轻冷，　＾
风雨晚来方定。　＾
庭轩寂寞近清明，
残花中酒，
又是去年病。　＾

楼头画角风吹醒，　＾
入夜重门静。　＾
那堪更被明月，
隔墙送过秋千影。　＾


【菩萨蛮】

哀筝一弄湘江曲，　＾
声声写尽江波丝。　＾
纤指十三弦，　－
细将幽恨传。　－

当筵秋水慢，　＾
玉柱斜飞雁。　＾
弹到断肠时，　－
春山眉黛低。　－



３０　　晏殊　　十七首
　　　　录自朱强村校汲古阁六十家词本珠玉词


【浣溪沙】　（２）

一曲新词酒一杯，　－
去年天气旧亭台，　－
夕阳西下几时回？　－

无可奈何花落去，
似曾相识燕归来，　－
小园香径独徘徊。　－


＜又＞

一向年光有限身，　－
等闲离别易销魂，　－
酒筵歌席莫辞频。　－

满目山河空念远，
落花风雨更伤春，　－
不如怜取眼前人。　－


【清商怨】

关河愁思望处满，　＾
渐素秋向晚。　＾
雁过南云，
行人回泪眼。　＾

双鸾衾①悔展，　＾　　　　　①：衤周
夜又永、枕孤人远。　＾
梦未成归，
梅花闻塞管。　＾


【诉衷情】

芙蓉金菊斗馨香，　－
天气欲重阳。　－
远村秋色如画，
红树间疏黄。　－

流水淡，
碧天长，　－
路茫茫。　－
凭高目断，
鸿雁来时，
无限思量。　－


【采桑子】

时光只解催人老，
不信多情，　－
长恨离亭，　－
滴泪春衫酒易醒。　－

梧桐昨夜西风急，
淡月胧明，　－
好梦频惊，　－
何处高楼雁一声。　－


【清平乐】　（２）

金风细细，　＾
叶叶梧桐坠。　＾
绿酒初尝人易醉，　＾
一枕小窗浓睡。　＾

紫薇朱槿花残，　－
斜阳却照阑干。　－
双燕欲归时节，
银屏昨夜微寒。　－


＜又＞

红笺小字，　＾
说尽平生意。　＾
鸿雁在云鱼在水，　＾
惆怅此情难寄！　＾

斜阳独倚西楼，　－
遥山恰对帘钩。　－
人面不知何处，
绿波依旧东流。　－


【撼庭秋】

别来音信千里，　＾
恨此情难寄。　＾
碧纱秋月，
梧桐夜雨，
几回无寐！　＾

楼高目断，
天遥云黯，
只堪憔悴。　＾
念兰堂红烛，
心长焰短，
向人垂泪。　＾


【玉楼春】　（３）

燕鸿过后莺归去，　＾
细算浮生千万绪。　＾
长于春梦几多时，
散似秋云无觅处。　＾

闻琴解佩神仙侣，　＾
挽断罗衣留不住。　＾
劝君莫作独醒人，
烂醉花间应有数。　＾


＜又＞

池塘水绿风微暖，　＾
记得玉真初见面。　＾
重头歌韵响铮琮，
入破舞腰红乱旋。　＾

玉钩阑下香阶畔，　＾
醉后不知斜日晚。　＾
当时共我赏花人，
检点如今无一半！　＾


＜又＞

玉楼朱阁横金锁，　＾
寒食清明春欲破。　＾
窗间斜月两眉愁，
帘外落花双泪堕。　＾

朝云聚散真无那！　＾
百岁相看能几个？　＾
别来将为不牵情，
万转千回思想过。　＾


【踏莎行】　（４）

细草愁烟，
幽花怯露，　＾
凭栏总是销魂处。　＾
日高深院静无人，
时时海燕双飞去。＾

带缓罗衣，
香残蕙炷，　＾
天长不禁迢迢路。　＾
垂杨只解惹春风，
何曾系得行人住？　＾


＜又＞

祖席离歌，
长亭别宴，　＾
香尘已隔犹回面。　＾
居人匹马映林嘶，
行人去棹依波转。　＾

画阁魂销，
高楼目断，　＾
斜阳只送平波远。　＾
无穷无尽是离愁，
天涯地角寻思遍。　＾


＜又＞

碧海无波，
瑶台有路，　＾
思量便合双飞去。　＾
当时轻别意中人，
山长水远知何处？　＾

绮席凝尘，
香闺掩雾，　＾
红笺小字凭谁附？　＾
高楼目尽欲黄昏，
梧桐叶上萧萧雨。　＾


＜又＞

小径红稀，
芳郊绿遍，　＾
高台树色阴阴见。　＾
春风不解禁杨花，
蒙蒙乱扑行人面。　＾

翠叶藏莺，
朱帘隔燕，　＾
炉香静逐游丝转。　＾
一场愁梦酒醒时，
斜阳却照深深院。　＾


【蝶恋花】

槛菊愁烟兰泣露。　＾
罗幕轻寒，
燕子双飞去。　＾
后明月不谙离恨苦，　＾
斜光到晓穿朱户。　＾

昨夜西风凋碧树。　＾
独上高楼，
望尽天涯路。　＾
欲寄彩笺兼尺素，　＾
山长水阔知何处？　＾


【山亭柳·赠歌者】

家住西秦，　－
赌薄艺随身。　－
花柳上，
斗尖新。　－
偶学念奴声调，
有时高遏行云。　－
蜀锦缠头无数，
不负辛勤。　－

数年来往咸京道，
残杯冷炙谩消魂。　－
衷肠事，
托何人？　－
若有知音见采，
不辞偏唱阳春。　－
一曲当筵落泪，
重掩罗巾。　－
　　
３１　　宋祁　　一首
　　　　录自唐宋诸贤绝妙词选卷三


【玉楼春】

东城渐觉风光好，　＾
①皱波纹迎客棹。　＾　　　　　　①：‘觳’之‘角’改‘糸’
绿杨烟外晓寒轻，
红杏枝头春意闹。　＾

浮生长恨欢娱少，　＾
肯爱千金轻一笑。　＾
为君持酒劝斜阳，
且向花间留晚照。　＾



３２　　张升　　一首
　　　　录自词综卷四


【离亭燕】

一带江山如画，　＾
风物向秋潇洒。　＾
水浸碧天何处断？
霁色冷光相射。　＾
蓼屿荻花洲，
掩映竹篱茅舍。　＾

云际客帆高挂，　＾
烟外酒旗低亚。　＾
多少六朝兴废事，
尽入渔樵闲话。　＾
怅望倚层楼，
寒日无言西下。　＾



３３　　欧阳修　二十七首
　　　　录自吴氏双照楼影宋刊本欧阳文忠公近体乐府


【采桑子·西湖念语】　（１０）

　　昔者王子猷之爱竹，造门不问于主人；陶渊明之卧舆，遇酒便留于道
　　上。况西湖之胜概，擅东颍之佳名。虽美景良辰，固多于高会；而清
　　风明月，幸属于闲人。并游或结于良朋，乘兴有时而独往。鸣蛙暂听，
　　安问属官而属私？曲水临流，自可一觞而一咏。至欢然而会意，亦旁
　　若于无人。乃知偶来常胜于特来，前言可信；所有虽非于己有，其得
　　已多。因翻旧阕之辞，写以新声之调。敢陈薄伎，聊佐清欢。

轻舟短棹西湖好，
绿水逶迤，　－
芳草长堤，　－
隐隐笙歌处处随。　－

无风水面琉璃滑，
不觉船移，　－
微动涟漪，　－
惊起沙禽掠岸飞。　－


＜又＞

春深雨过西湖好，
百卉争妍，　－
蝶乱蜂喧，　－
晴日催花暖欲然。　－

兰桡画舸悠悠去，
疑是神仙，　－
返照波间，　－
水阔风高扬管弦。　－


＜又＞

画船载酒西湖好，
急管繁弦，　－
玉盏催传，　－
稳泛平波任醉眠。　－

行云却在行舟下，
空水澄鲜，　－
俯仰流连，　－
疑是湖中别有天。　－


＜又＞

群芳过后西湖好，
狼籍残红，　－
飞絮蒙蒙，　－
垂柳栏干尽日风。　－

笙歌散尽游人去，
始觉春空，　－
垂下帘栊，　－
双燕归来细雨中。　－


＜又＞

何人解赏西湖好？
佳景无时，　－
飞盖相追，　－
贪向花间醉玉卮。　－

谁知闲凭阑干处，
芳草斜晖，　－
水远烟微，　－
一点沧洲白鹭飞。　－


＜又＞

清明上已西湖好，
满目繁华，　－
争道谁家，　－
绿柳朱轮走钿车。　－

游人日暮相将去，
醒醉喧哗，　－
路转堤斜，　－
直到城头总是花。　－


＜又＞

荷花开后西湖好，
载酒来时，　－
不用旌旗，　－
前后红幢绿盖随。　－

画船撑入花深处，
香泛金卮，　－
烟雨微微，　－
一片笙歌醉里归。　－


＜又＞

天容水色西湖好，
云物俱鲜，　－
鸥鹭闲眠，　－
应惯寻常听管弦。　－

风清月白偏宜夜，
一片琼田，　－
谁羡骖鸾？　－
人在舟中便是仙。　－


＜又＞

残霞夕照西湖好，
花坞苹汀，　－
十顷波平，　－
野岸无人舟自横。

西南月上浮云散，
轩槛凉生，　－
莲芰香清，　－
水面风来酒面醒。　－


＜又＞

平生为爱西湖好，
来拥朱轮，　－
富贵浮云，　－
俯仰流年二十春。　－

归来恰似辽东鹤，
城郭人民，　－
触目皆新，　－
谁识当年旧主人。　－


【朝中措·平山堂】

平山栏槛倚晴空，　－
山色有无中。　－
手种堂前垂柳，
别来几度春风？　－

文章太守，
挥毫万字，
一饮千钟。　－
行乐直须年少，
樽前看取衰翁。　－


【踏莎行】

候馆梅残，
溪桥柳细，　＾
草薰风暖摇征辔。　＾
离愁渐远渐无穷，
迢迢不断如春水。　＾

寸寸柔肠，
盈盈粉泪，　＾
楼高莫近危阑倚。　＾
平芜尽处是春山，
行人更在春山外。　＾


【望江南】

江南蝶，
斜日一双双。　－
身似何郎全傅粉，
心如韩寿爱偷香，　－
天赋与轻狂。　－

微雨后，
薄翅腻烟光。　－
才伴游蜂来小院，
又随飞絮过东墙，　－
长是为花忙。　－


【生查子】

去年元夜时，
花市灯如昼。　＾
月上柳梢头，
人约黄昏后。　＾

今年元夜时，
月与灯依旧。　＾
不见去年人，
泪湿春衫袖。　＾

　　【元一案：网中人方舟子以为此词为朱淑真作。】


【瑞鹧鸪】

楚王台上一神仙，　－
眼色相看意已传。　－
见了又休还似梦，
坐来虽近远如天。　－

陇禽有恨犹能说，
江月无情也解圆。　－
更被春风送惆怅，
落花飞絮雨翩翩。　－


【蝶恋花】

面旋落花风荡漾。　＾
柳重烟深，
雪絮飞来往。　＾
雨后轻寒犹未放，　＾
春愁酒病成惆怅。　＾

枕畔屏山围碧浪。　＾
翠被花灯，
夜夜空相向。　＾
寂寞起来褰绣幌，　＾
月明正在梨花上。　＾


【渔家傲】　（３）

喜鹊填河仙浪浅，　＾
云①早在星桥畔。　＾　　　　　　①：车并
街鼓黄昏霞尾暗。　＾
炎光敛，　＾
金钩侧倒天西面。　＾

一别经年今始见，　＾
新欢旧恨知何限？　＾
天上佳期贪眷恋。　＾
良宵短，　＾
人间不合催银箭。　＾


＜又＞

乞巧楼头云幔卷，　＾
浮花催洗严妆面。　＾
花上蛛丝寻得遍。　＾
颦笑浅，　＾
双眸望月牵红线。　＾

奕奕天河光不断，　＾
有人正在长生殿，　＾
暗付金钗清夜半。　＾
千秋愿：　＾
年年此会长相见。　＾


＜又＞

别恨长长欢计短，　＾
疏钟促漏真堪怨！　＾
此会此情都未半。　＾
星初转，　＾
鸾琴凤乐忽忽卷。　＾

河鼓无言西北眄，　＾
香娥有恨东南远。　＾
脉脉横波珠泪满。　＾
归心乱，　＾
离肠便逐星桥断。　＾


【玉楼春】　（４）

尊前拟把归期说，　＾
未语春容先惨咽。　＾
人生自是有情痴，
此恨不关风与月。　＾

离歌且莫翻新阕，　＾
一曲能教肠寸结。　＾
直须看尽洛阳花，　＾
始共春风容易别。　＾


＜又＞

洛阳正值芳菲节，　＾
①艳清香相间发。　＾　　　　　　①：禾农
游丝有意苦相萦，
垂柳无端争赠别。　＾

杏花红处青山缺，　＾
山畔行人山下歇。　＾
今宵谁肯远相随？
惟有寂寥孤馆月。　＾


＜又＞

西湖南北烟波阔，　＾
风里丝簧声韵咽。　＾
舞余裙带绿双垂，
酒入香腮红一抹。　＾

杯深不觉琉璃滑，　＾
贪看六幺花十八。　＾
明朝车马各东西，
惆怅画桥风与月。　＾


＜又＞

别后不知君远近，　＾
触目凄凉多少闷！　＾
渐行渐远渐无书，　＾
水阔鱼沈何处问？　＾

夜深风竹敲秋韵，　＾
万叶千声皆是恨　＾
故①单枕梦中寻，　　　　　　　　①：奇支
梦又不成灯又烬。　＾


【临江仙】

柳外轻雷池上雨，
雨声滴碎荷声。　－
小楼西角断虹明。　－
阑干倚处，
待得月华生。　－

燕子飞来窥画栋，
玉钩垂下帘旌。　－
凉波不动簟纹平。　－
水精双枕，
畔有堕钗横。　－


【浪淘沙】

把酒祝东风，　－
且共从容。　－
垂杨紫陌洛城东。　－
总是当时携手处，
游遍芳丛。　－

聚散苦匆匆，　－
此恨无穷。　－
今年花胜去年红。　－
可惜明年花更好，　－
知与谁同？　－


【浣溪沙】　（２）

堤上游人逐画船，　－
拍堤春水四垂天，　－
绿杨楼外出秋千。　－

白发戴花君莫笑，
六幺摧拍盏频传，　－
人生何处似尊前？　－


＜又＞

湖上朱桥响画轮，　－
溶溶春水浸春云，　－
碧琉璃滑净无尘。　－

当路游丝萦醉客，
隔花啼鸟唤行人，　－
日斜归去奈何春！　－



３４　　梅尧臣　　　　　一首
　　　　录字能改斋漫录


【苏幕遮】

露堤平，
烟墅杳，
乱碧萋萋，
雨后江天晓。　＾
独有庾郎年最少。　＾
①地春袍，　　　　　　　①：↑穴↓卒
嫩色宜相照。　＾

接长亭，
迷远道。　＾
堪怨王孙，
不记归期早。　＾
落尽梨花春又了。　＾
满地残阳，
翠色和烟老。　＾

迷远道。　＾
堪怨王孙，
不记归期早。　＾
落尽梨花春又了。　＾
满地残阳，
翠色和烟老。　＾

３５　　韩缜　　一首
　　　　录自词综卷四

【凤箫吟】

锁离愁，
连绵无际，
来时陌上初熏。　－
绣帏人念远，
暗垂珠露，
泣送征轮。　－
长行长在眼，
更重重远水孤云。　－
但望极、楼高尽日，
目断王孙。　－


消魂！　－
池塘别后，
曾行处、绿妒轻裙。　－
恁时携素手，
乱花飞絮里，
缓步香茵。　－
朱颜空自改，
向年年芳意长新。　－
遍绿野、嬉游醉眼，
莫负青春。　－



３６　　柳永　　二十五首
　　　　录自强村丛书本乐章集


【甘草子】

秋暮，　＾
乱洒衰荷，
颗颗真珠雨。　＾
雨过月华生，
冷彻鸳鸯浦。　＾

池上凭阑愁无侣，　＾
奈此个单栖情绪！　＾
却傍金笼共鹦鹉，
念粉郎言语。　＾


【曲玉管】

陇首云飞，
江边日晚，
烟波满目凭阑久。　＾
立望关河萧索，
千里清秋，　－
忍凝眸？　－

杳杳神京，
盈盈仙子，
别来锦字终难偶。　＾
断雁无凭，
冉冉飞下汀洲。　－
思悠悠。　－

暗想当初，
有多少幽欢佳会，
岂知聚散难期，
翻成雨恨云愁！　－
阻追游。　－
每登山临水，
惹起平生心事，
一场消黯，
永日无言，
却下层楼。　－



【雨霖铃】

寒蝉凄切，　＾
对长亭晚，
骤雨初歇。　＾
都门帐饮无绪，
留恋处、兰舟催发。　＾
执手相看泪眼，
竟无语凝噎。　＾
念去去、千里烟波，
暮霭沈沈楚天阔。　＾

多情自古伤离别。　＾
更那堪冷落清秋节。　＾
今宵酒醒何处？
杨柳岸、晓风残月。　＾
此去经年，
应是良辰好景虚设。　＾
便纵有千种风情，
更与何人说？　＾

【佳人醉】

暮景萧萧雨霁，　＾
云淡天高风细。　＾
正月华如水，　＾
金波银汉，
潋滟无际。　＾
冷浸书帷梦断，
欲披衣重起临轩砌。　＾

素光遥指，　＾
因念翠蛾香隔，
音尘何处？
相望同千里。　＾
尽凝睇，　＾
厌厌无寐，　＾
渐晓雕阑独倚。　＾


【婆罗门令】

昨宵里恁和衣睡，　＾
今宵里又恁和衣睡。　＾
小饮归来，
初更过，
醺醺醉。　＾
中夜后、何事还惊起？　＾
霜天冷，
风细细，　＾
触疏窗、闪闪灯摇曳。　＾

空床展转重追想，
云雨梦、任①枕难继。　＾　　　　　　　　①：奇支
寸心万绪，　＾
咫尺千里。　＾
好景良天，
彼此，　＾
空有相怜意，　＾
未有相怜计。　＾


【凤栖梧】

伫倚危楼风细细。　＾
望极春愁，
黯黯生天际。　＾
草色烟光残照里，　＾
无言谁会凭阑意？　＾

拟把疏狂图一醉。　＾
对酒当歌，
强乐还无味。　＾
衣带渐宽终不悔，　＾
为伊消得人憔悴。　＾


【卜算子】

江枫渐老，
汀蕙半凋，
满目败红衰翠。　＾
楚客登临，
正是暮秋天气。　＾
引疏砧、断续残阳里。　＾
对晚景、伤怀念远，
新愁旧恨相继。　＾

脉脉人千里。　＾
念两处风情，
万重烟水。　＾
雨歇天高，
望断翠峰十二。　＾
尽无言、谁会凭高意？　＾
纵写得、离肠万种，
奈归云谁寄！　＾


【二郎神】

炎光谢，　＾
过暮雨、芳尘轻洒。　＾
乍露冷风清庭户爽，
天如水、玉钩遥挂。　＾
应是星娥嗟久阻，
叙旧约、飙轮欲驾。　＾
极目处、微云暗度，
耿耿银河高泻。　＾

闲雅，　＾
须知此景，
古今无价。　＾
运巧思穿针楼上女，
抬粉面、云鬓相亚。　＾
钿合金钗私语处，
算谁在、回廊影下？　＾
愿天上人间，
占得欢娱，
年年今夜。　＾


【定风波】

自春来、惨绿愁红，
芳心是事可可。　＾
日上花梢，
莺穿柳带，
犹压香衾卧。　＾
暖酥消，
腻云①，　＾　　　　　　　　　　①：享单
终日厌厌倦梳裹。　＾
无那！　＾
恨薄情一去，
音书无个！　＾

早知恁麽，　＾
悔当初、不把雕鞍锁。　＾
向鸡窗、只与蛮笺象管，
拘束教吟课。　＾
镇相随，
莫抛躲，　＾
针线闲拈伴伊坐，　＾
和我，　＾
免使年少光阴虚过。　＾


【诉哀情近】

雨晴气爽，
伫立江楼望处，
澄明远水生光，
重叠暮山耸翠。　＾
遥认断桥幽径，
隐隐渔村，
向晚孤烟起。　＾

残阳里，
脉脉朱阑静倚。　＾
黯然情绪，
未饮先如醉。　＾
愁无际！　＾
暮云过了，
秋光老尽，
故人千里，　＾
竟日空凝睇！　＾


【少年游】　（２）

长安古道马迟迟，　－
高柳乱蝉嘶。　－
夕阳岛外，
秋风原上，
目断四天垂。　－

归云一去无踪迹，
何处是前期？　－
狎兴生疏，
酒徒萧索，
不似去年时。　－


＜又＞

参差烟树灞陵桥，　－
风物尽前朝。　－
衰杨古柳，
几经攀折，
憔悴楚宫腰。　－


夕阳闲淡秋光老，
离思满蘅皋。　－
一曲阳关，
断肠声尽，
独自凭兰桡。　－


【戚氏】

晚秋天，　－
一霎微雨洒庭轩。　－
槛菊萧疏，
井梧零乱，
惹残烟。　－
凄然，　－
望江关，　－
飞云黯淡夕阳间。　－
当时宋玉悲感，
向此临水与登山。　－
远道迢递，
行人凄楚，
倦听陇水潺①。　－　　　　　　　①：氵爰
正蝉吟败叶，
蛩响衰草，
相应喧喧。　－

孤馆，　－
度日如年，　－
风露渐变，　＾
悄悄至更阑。　－
长天净，
绛河清浅，　＾
皓月婵娟。　－
思绵绵。　－
夜永对景，
那堪屈指，
暗想从前，　－
未名未禄，
绮陌红楼，
往往经岁迁延。　－

帝里风光好，
当年少日，
暮宴朝欢。　－
况有狂朋怪侣，
遇当歌对酒竞留连。　－
别来迅景如梭，
旧游似梦，
烟水程何限！　＾
念利名憔悴长萦绊，　＾
追往事、空惨愁颜。　－
漏箭移、稍觉轻寒。　－
渐鸣咽画角数声残。　－
对闲窗畔，　＾
停灯向晓，
抱影无眠。　－


【夜半乐】

冻云黯淡天气，
扁舟一叶，
乘兴离江渚。　＾
渡万壑千岩，
越溪深处，　＾
怒涛渐息，
樵风乍起，
更闻商旅相呼，
片帆高举，　＾
泛画①翩翩过南浦。　＾　　　　　①：益鸟

望中酒旆闪闪，
一簇烟村，
数行霜树，　＾
残日下、渔人鸣榔归去。　＾
败荷零落，
衰杨掩映，
岸边两两三三，
浣沙游女，　＾
避行客、含羞笑相语。　＾

到此因念：
绣阁轻抛，
浪萍难驻。　＾
叹后约丁宁竟何据？　＾
惨离怀、空恨岁晚归期阻，　＾
凝泪眼、杳杳神京路，　＾
断鸿声远长天暮。　＾


【望海潮】

东南形胜，
江吴都会，
钱塘自古繁华。　－
烟柳画桥，
风帘翠幕，
参差十万人家。　－
云树绕堤沙。　－
怒涛卷霜雪，
天堑无涯。　－
市列珠玑，
户盈罗绮，
竞豪奢。　－

重湖叠①清嘉。　－　　　　　　　　①：山献
有三秋桂子，
十里荷花。　－
羌管弄晴，
菱歌泛夜，
嬉嬉钓叟莲娃。　－
千骑拥高牙。　－
乘醉听箫鼓，
吟赏烟霞。　－
异日图将好景，
归去凤池夸。　－


【玉蝴蝶】

望处雨收云断，
凭阑悄悄，
目送秋光。　－
晚景萧疏，
堪动宋玉悲凉。　－
水风轻、①花渐老，　　　　　　　①：↑艹↓频
月露冷、梧叶飘黄。　－
遣情伤，　－
故人何在？
烟水茫茫。　－

难忘：　－
文期酒会，
几孤风月，
屡变星霜。　－
海阔山遥，
未知何处是潇湘？　－
念双燕、难凭远信，
指暮天、空识归航。　－
黯相望，　－
断鸿声里，
立尽斜阳。　－


【满江红】

暮雨初收，
长川静、征帆夜落。　＾
临岛屿、蓼烟疏淡，
苇风萧索。　＾
几许渔人飞短艇，
尽载灯火归村落。　＾
遣行客、当此念回程，
伤漂泊。　＾

桐江好，
烟漠漠。　＾
波似染，
山如削。　＾
绕严陵滩畔，
鹭飞鱼跃。　＾
游宦区区成底事？
平生况有云泉约。　＾
归去来、一曲仲宣吟，
从军乐。　＾


【望远行】

长空降瑞，
寒风翦、淅淅瑶花初下。　＾
乱飘僧舍，
密洒歌楼，
迤逦渐迷鸳瓦。　＾
好是渔人，
披得一蓑归去，
江上晚来堪画。　＾
满长安、高却旗亭酒价。　＾

幽雅，　＾
乘兴最宜访戴，
泛小棹、越溪潇洒。　＾
皓鹤夺鲜，
白①失素，　　　　　　　①：闲鸟
千里广铺寒野。　＾
须信幽兰歌断，
彤云收尽，
别有瑶台琼榭。　＾
放一轮明月，
交光清夜。　＾


【八声甘州】

对潇潇暮雨洒江天，
一番洗清秋。　－
渐霜风凄惨，
关河冷落，
残照当楼。　－
是处红衰翠减，
苒苒物华休。　－
惟有长江水，
无语东流。　－

不忍登高临远，
望故乡渺邈，
归思难收。　－
叹年来踪迹，
何事苦淹留？　－
想佳人妆楼①望，　　　　　　　　①：禺页
误几回天际识归舟？　－
争知我、倚阑干处，
正恁凝愁！　－


【竹马子】

登孤垒荒凉，
危亭旷望，
静临烟渚。　＾
对雌霓挂雨，
雄风拂槛，
微收烦暑。　＾
渐觉一叶惊秋，
残蝉噪晚，
素商时序。　＾
览景想前欢，
指神京非雾非烟深处。　＾

向此成追感，
新愁易积，
故人难聚。　＾
凭高尽日凝伫，　＾
赢得消魂无语。　＾
极目霁霭霏微，
暝鸦零乱，
萧索江城暮。　＾
南楼画角，
又送残阳去。　＾


【迷神引】

一叶扁舟轻帆卷，　＾
暂泊楚江南岸。　＾
孤城暮角，
引胡笳怨。　＾
水茫茫，
平沙雁，　＾
旋惊散。　＾
烟敛寒林簇，
画屏展。　＾
天际遥山小，
黛眉浅。　＾

旧赏轻抛，
到此成游宦。　＾
觉客程劳，
年光晚。　＾
异乡风物，
忍萧索，
当愁眼？　＾
帝城赊，
秦楼阻，
旅魂乱。　＾
芳草连空阔，
残照满。　＾
佳人无消息，
断云远。　＾


【木兰花慢】

拆桐花烂漫，
乍疏雨，
洗清明。　－
正艳杏烧林，
缃桃绣野，
芳景如屏。　－
倾城，　－
尽寻胜去，
骤雕鞍绀①出郊②。　　　　　　　①：巾宪　②：‘炯’之‘火’改‘土’
风暖繁弦脆管，
万家竞奏新声。　－

盈盈，　－
斗草踏青，　－
人艳冶，
递逢迎。　－
向路傍往往，
遗簪堕珥，
珠翠纵横。　－
欢情，　－
对佳丽地，
信金①罄竭玉山倾。　－　　　　　①：‘儡’去‘亻’旁下加‘缶’
拚却明朝永日，
画堂一枕春醒。　－


【忆帝京】

薄衾小枕凉天气，　＾
乍觉别离滋味。　＾
展转数寒更，
起了还重睡。　＾
毕竟不成眠，
一夜长如岁。　＾

也拟待却回征辔，　＾
又争奈已成行计。　＾
万种思量，
多方开解，
只恁寂寞厌厌地。　＾
系我一生心，
负你千行泪。　＾


【安公子】

远岸收残雨，　＾
雨残稍觉江天暮。　＾
拾翠汀洲人寂静，
立双双鸥鹭。　＾
望几点、渔灯隐映蒹葭浦。　＾
停画桡、两两舟人语，　＾
道：去程今夜，
遥指前村烟树。　＾

游宦成羁旅，　＾
短樯吟倚闲凝伫。　＾
万水千山迷远近，
想乡关何处？　＾
自别后、风亭月榭孤欢聚。　＾
刚断肠、惹得离情苦。　＾
听杜宇声声，
劝人不如归去。　＾


【倾杯】

鹜落霜洲，
雁横烟渚，
分明画出秋色。　＾
暮雨乍歇。　＾
小［楫戈］夜泊，
宿苇村无山驿。　＾
何人月下临风处，
起一声羌笛？　＾
离愁万绪，
闻岸草切切蛩吟如织。　＾

为忆芳容别后，
水遥山远，
何计凭鳞翼？　＾
想绣阁深沈，
争知憔悴损天涯行客？
楚峡云归，
高阳人散，
寂寞狂踪迹。　＾
望京国，　＾
空目断、远峰凝碧。　＾



３７　　王安石　四首
　　　　录自四部丛刊影旧钞本乐府雅词


【桂枝香】

登临送目，
正故国晚秋，天气初肃。　＾
千里澄江似练，
翠峰如簇。　＾
征帆去棹残阳里，
背西风、酒旗斜矗。　＾
彩舟云淡，
星河鹭起，
画图难足。　＾

念往昔、繁华竞逐，　＾
叹门外楼头，
悲恨相绪。　＾
千古凭高对此，
漫嗟荣辱。　＾
六朝旧事随流水，
但寒烟芳草凝绿。　＾
至今商女，
时时犹唱，
后庭遗曲。　＾

　　【案：临川先生歌曲“犹唱”作“犹歌”。历代诗余卷一百十四引今古
　　词话“画图”作“图画”，“芳草”作“衰草”。】


【菩萨蛮】

数家茅屋闲临水，　＾
轻衫短帽垂杨里。　＾
今日是何朝？　－
看余度石桥。　－

梢梢新月偃，　＾
午醉醒来晚。　＾
何物最关情？　－
黄鹂一两声。　－

　　【案：能改斋漫录卷十七作：“数间茅屋闲临水，轻衫短帽垂杨里。
　　花是去年红，吹开一夜风。梢梢新月偃，午醉醒来晚。何物最关情？
　　黄鹂三两声。”渔隐丛话后集卷三十九同能改斋漫录：惟“梢梢”作
　　“娟娟”，“物”作“许”。】


【渔家傲】

平岸小桥千嶂抱，　＾
揉兰一水萦花草。　＾
茅屋数间窗窈窕。　＾
尘不到，　＾
时时自有春风扫。　＾

午枕觉来闻语鸟，　＾
①眠似听朝鸡早。　＾　　　　　　　　①：奇支
忽忆故人今总老。　＾
贪梦好，　＾
茫然忘了邯郸道。　＾


【千秋岁引】
　　　　录自唐送诸贤绝妙词选卷二

别馆寒砧，
孤城画角，　＾
一派秋声入寥廓。　＾
东归燕从海上去，
南来雁向沙头落。　＾
楚台风，
庾楼月，
宛如昨。　＾

无奈被些名利缚！　＾
无奈被它情耽阁！　＾
可惜风流总闲却！　＾
当初谩留华表语，
而今误我秦楼约。　＾
梦阑时，
酒醒后，
思量著。　＾



３８　　王安国　一首
　　　　录自唐送诸贤绝妙词选卷二


【青平乐·春晚】

留春不住，　＾
费尽莺儿语。　＾
满地残红宫锦污，　＾
昨夜南园风雨。　＾

小怜初上琵琶，　－
晓来思①天涯。　－　　　　　　　①：辶尧
不肯画堂朱户，
春风自在梨花。　－

　　【案：词综卷七“梨花”作“杨花”。】

３９　　晏几道　三十一首
　　　　录自强村丛书本小山词
　　　　录自强村丛书本小山词


【临江仙】

梦后楼台高锁，
酒醒帘幕低垂。　－
去年春恨却来时。　－
落花人独立，
微雨燕双飞。　－

记得小①初见，　　　　　　　　　①：↑艹↓频
两重心字罗衣，　－
琵琶弦上说相思。　－
当时明月在，
曾照彩云归。　－


【蝶恋花】　（３）

初捻霜纨生怅望。　＾
隔叶莺声，
似学秦娥唱。　＾
午睡醒来慵一晌，　＾
双纹翠簟铺寒浪。　＾

雨罢①风吹碧涨。　＾　　　　　　①：↑艹↓频
脉脉荷花，
泪脸红相向。　＾
斜贴绿云新月上，　＾
弯环正是愁眉样。　＾


＜又＞

醉别西楼醒不记。　＾
春梦秋云，
聚散真容易！　＾
斜月半窗还少睡，　＾
画屏闲展吴山翠。　＾

衣上酒痕诗里字，　＾
点点行行，
总是凄凉意。　＾
红烛自怜无好计，　＾
夜寒空替人垂泪。　＾


＜又＞

梦入江南烟水路　＾
行尽江南，
不与离人遇。　＾
睡里消魂无说处，　＾
觉来惆怅消魂误。　＾

欲尽此情书尺素。　＾
浮雁沈鱼，
终了无凭据。　＾
却倚缓弦歌别绪，　＾
断肠移破秦筝柱。　＾


【鹧鸪天】　（５）

彩袖殷勤捧玉钟，　－
当年拚却醉颜红。　－
舞低杨柳楼心月，
歌尽桃花扇底风。　－

从别后，
忆相逢，　－
几回魂梦与君同。　－
今宵剩把银①照，　－　　　　　　①：钅工
犹恐相逢是梦中！　－


＜又＞

守得莲开结伴游，　－
约开萍叶上兰舟。　－
来时浦口云随棹，
采罢江边月满楼。　－

花不语，
水空流，　－
年年拚得为花愁。　－
明朝万一西风动，
争向朱颜不耐秋。　－
舞低杨柳楼心月，
歌尽桃花扇底风。　－

从别后，
忆相逢，　－
几回魂梦与君同。　－
今宵剩把银①照，　－　　　　　　①：钅工
犹恐相逢是梦中！　－


＜又＞

守得莲开结伴游，　－
约开萍叶上兰舟。　－
来时浦口云随棹，
采罢江边月满楼。　－

花不语，
水空流，　－
年年拚得为花愁。　－
明朝万一西风动，
争向朱颜不耐秋。　－


＜又＞

醉拍春衫惜旧香，　－
天将离恨恼疏狂。　－
年年陌上生秋草，
日日楼中到夕阳。　－

云渺渺，
水茫茫，　－
征人归路许多长。　－
相思本是无凭语，
莫向花笺费泪行。　－


＜又＞

小令尊前见玉箫，　－
银灯一曲太妖娆。　－
歌中醉倒谁能恨，
唱罢归来酒未消。　－

春悄悄，
夜迢迢，　－
碧云天共楚宫遥。　－
梦魂惯得无拘检，
又踏杨花过谢桥。　－


＜又＞

十里楼台倚翠微，　－
百花深处杜鹃啼。　－
殷勤自与行人语，
不似流莺取次飞。　－

惊梦觉，
弄晴时，　－
声声只道“不如归”。　－
天涯岂是无归意？
争奈归期未可期。　－


【生查子】　（４）

金鞍美少年，
去跃青骢马。　＾
牵系玉楼人，
绣被春寒夜。　＾

消息未归来，
寒食梨花谢。　＾
无处说相思，
背面秋千下。　＾


＜又＞

坠雨已辞云，
流水难归浦。　＾
遗恨几时休？
心抵秋莲苦！　＾

忍泪不能歌，
试托哀弦语。　＾
弦语愿相逢，
知有相逢否？　＾


＜又＞

关山梦魂长，
鱼雁音尘少。　＾
两鬓可怜青，
只为相思老！　＾

归梦碧纱窗，
说与人人道：　＾
真个别离难，
不似相逢好。　＾


＜又＞

长恨涉江遥，
移近溪头住。　＾
闲荡木兰舟，
误入双鸳浦。　＾

无端轻薄云，
暗作廉纤雨。　＾
翠袖不胜寒，
欲向荷花语。　＾


【南乡子】

新月又如眉，　－
长笛谁教月下吹？　－
楼倚暮云初见雁，
南飞，　－
谩道行人雁后归。　－

意欲梦佳期，　－
梦里关山路不知。　－
却待短书来破恨，
应迟，　－
还是凉生玉枕时。　－


【清平乐】

留人不住，　＾
醉解兰舟去。　＾
一棹碧涛春水路，　＾
过尽晓莺啼处。　＾

渡头杨柳青青，　－
枝枝叶叶离情。　－
此后锦书休寄，
画楼云雨无凭。　－


【木兰花】

秋千院落重帘暮，　＾
彩笔闲来题绣户。　＾
墙头丹杏雨余花，
门外绿杨风后絮。　＾

朝云信断知何处？　＾
应作襄王春梦去。　＾
紫骝认得旧游踪，
嘶过画桥东畔路。　＾


【玉楼春】

东风又作无情计，　＾
艳粉娇红吹满地。　＾
碧楼帘影不遮愁，
还似去年今日意。　＾

谁知错管春残事，　＾
到处登临曾费泪。　＾
此时金盏直须深，
看尽落花能几醉？　＾


【阮郎归】　（２）

旧香残粉似当初，　－
人情恨不如。　－
一春犹有数行书，　－
秋来书更疏。　－

衾凤冷，
枕鸳孤，　－
愁肠待酒舒。　－
梦魂纵有也成虚，　－
那堪和梦无！　　－


＜又＞

天边金掌露成霜，　－
云随雁字长。　－
绿杯红袖趁重阳，　－
人情似故乡。　－

兰佩紫，
菊簪黄，　－
殷勤理旧狂。　－
欲将沉醉换悲凉，　－
清歌莫断肠。　－


【归田乐】

试把花期数，　＾
便早有感春情绪。　＾
看即梅花吐。　＾
愿花更不谢，
春又长住，　＾
只恐花飞又春去。　＾

花开还不能语。　＾
问此意年年，
春还会否？　＾
绛唇青鬓，
渐少花前语。　＾
对花又记得，
旧会游处，　＾
门外垂杨未飘絮。　＾


【六幺令】

绿阴春尽，
飞絮绕香阁。　＾
晚来翠眉宫样，
巧把远山学。　＾
一寸狂心未说，
已向横波觉。　＾
画帘遮匝，　＾
新翻曲妙，
暗许闲人带偷掐。　＾

前度书多隐语，
意浅愁难答。　＾
昨夜诗有回纹，
韵险还慵押。　＾
都待笙歌散了，
记取留时霎。　＾
不消红蜡，　＾
闲云归后，
月在庭花旧阑角。　＾


【更漏子】

柳丝长，
桃叶小，　＾
深院断无人到。　＾
红日淡，
绿烟轻，　－
流莺三两声。　－

雪香浓，
檀晕少，　＾
枕上卧枝花好。　＾
春思重，
晓妆迟，　－
寻思残梦时。　－


【御街行】

街南绿树春饶絮，　＾
雪满游春路。　＾
树头花艳杂娇云，
树底人家朱户。　＾
北楼闲上，
疏帘高卷，
直见街南树。　＾

栏干倚尽犹慵去，　＾
几度黄昏雨。　＾
晚春盘马踏青苔，
曾傍绿阴深驻。　＾
落花犹在，
香屏空掩，
人面知何处。　＾


【点绛唇】

花信来时，
恨无人似花依旧。　＾
又成春瘦，　＾
折断门前柳。　＾

天与多情，
不与长相守。　＾
分飞后，　＾
泪痕和酒，　＾
占了双罗袖。　＾


【少年游】　（２）

离多最是，
东西流水，
终解两相逢。　－
浅情终似，
行云无定，
犹到梦魂中。　－

可怜人意，
薄于云水，
佳会更难重。　－
细想从来，
断肠多处，
不与者番同。　－


＜又＞

西楼别楼，
风高露冷，
无奈月分明。　－
飞鸿影里，
捣衣砧外，
总是玉关情。　－

王孙此际，
山重水远，
何处赋西征？　－
金闺魂梦枉丁宁，　－
尽寻短长亭。　－


【虞美人】　（２）

曲阑干外天如水，　＾
昨夜还曾倚。　＾
初将明月比佳期，　－
长向月圆时候望人归。　－

罗衣著破前香在，　＾
旧意谁教改？　＾
一春离恨懒调弦，　－
犹有两行闲泪宝筝前。　－


＜又＞

疏梅月下歌金缕，　＾
忆共文君语：　＾
更谁情浅似春风？　－
一夜满枝新绿替残红。　－

①香已有莲开信，　＾　　　　　　①：↑艹↓频
两桨佳期近。　＾
采莲时节定来无？　－
醉后满身花影倩人扶。　－


【留春令】

画屏天畔，
梦回依约，
十洲云水。　＾
手捻红笺寄人书，
写无限伤春事。　＾

别浦高楼曾漫倚，　＾
对江南千里。　＾
楼下分流水声中，
有当日凭高泪。　＾


【思远人】

红叶黄花秋意晚，
千里念行客。　＾
飞云过尽，
归鸿无信，
何处寄书得？　＾

泪弹不尽当窗滴，　＾
就砚旋研墨。　＾
渐写到别来，
此情深处，
红笺为无色。　＾


【碧牡丹】

翠袖疏纨扇，　＾
凉叶催归燕。　＾
一夜西风，
几度伤高怀远。　＾
细菊枝头，
开嫩香还遍。　＾
月痕依旧庭院。　＾

事何限？　＾
怅望秋意晚，　＾
离人鬓华将换。　＾
静忆天涯路，
比此情犹短。　＾
试约鸾笺，
怅望秋意晚，　＾
离人鬓华将换。　＾
静忆天涯路，
比此情犹短。　＾
试约鸾笺，
传素期良愿，　＾
南云应有新雁。　＾

４０　　苏轼　　四十二首
　　　　录自强村丛书本东坡乐府


【少年游】

    润州作，代人寄远。

去年相送，
馀杭门外，
飞雪似杨花。　－
今年春尽，
杨花似雪，
犹不见还家。　－

对酒卷帘邀明月，
风露透窗纱。　－
恰似①娥怜双燕，　　　　　　　　①：女亘
分明照、画梁斜。　－


【江城子·湖上与张先同赋】

凤凰山上雨初晴，　－
水风清，　－
晚霞明。　－
一朵芙蕖，
开过尚盈盈。　－
何处飞来双白鹭？
如有意，
慕娉婷。　－

忽闻江上弄哀筝，　－
苦含情，　－
遣谁听？　－
烟敛云收，
依约是湘灵。　－
欲待曲终寻问取，
人不见，
数峰青。　－


【虞美人·有美堂赠述古】

湖山信是东南美，　＾
一望弥千里。　＾
使君能得几回来？　－
便使尊前醉倒且徘徊。　－

沙河塘里灯初上，　＾
水调谁家唱。　＾
夜阑风静欲归时，　－
惟有一江明月碧琉璃。　－


【南乡子·送述古】

回首乱山横，　－
不见居人只见城。　－
谁似临平山上塔，
亭亭，　－
迎客西来送客行。　－

归路晚风清，　－
一枕初寒梦不成。　－
今夜残灯斜照处，
荧荧，　－
秋雨晴时泪不晴。　－


【永遇乐】

　　孙巨源以八月十五日离海州，坐别于景疏楼上。既而与余会于润州，
　　至楚州，乃别。余以十一月十五日至海州，与太守会于景疏楼上，
　　作此词以寄巨源。

长忆别时，
景疏楼上，
明月如水。　＾
美酒清歌，
留连不住，
月随人千里。　＾
别来三度，
孤光又满，
冷落共谁同醉？　＾
卷珠帘，
凄然顾影，
共伊到明无寐。　＾

今朝有客，
来从濉上，
能道使君深意。　＾
凭仗清淮，
分明到海，
中有相思泪。　＾
而今何在？
西垣清禁，
夜永露华侵被。　＾
此时看、回廊晓月，
也应暗记。　＾


【减字木兰花】

空床响琢，　＾
花上春禽冰上雹。　＾
醉卧尊前，　－
惊起湖风入坐寒。　－

转关①索，　＾　　　　　　　　　①：‘鹱’之‘鸟’改‘氵’
春水流弦霜入拨。　＾
月堕更阑，　－
更请宫高奏独弹。　－


【蝶恋花·密州上元】
【蝶恋花·密州上元】

灯火钱塘三五夜　＾
明月如霜，
照见人如画。　＾
帐底吹笙香吐麝，　＾
更无一点尘随马。　＾

寂寞山城人老也！　＾
击鼓吹箫，
乍入农桑社。　＾
火冷灯稀霜露下，
昏昏雪意云垂野。　＾


【江城子·乙卯正月二十日夜记梦】

十年生死两茫茫！　－
不思量，　－
自难忘。　－
千里孤坟，
无处话凄凉。　－
纵使相逢应不识，
尘满面，
鬓如霜。　－

夜来幽梦忽还乡。　－
小轩窗，　－
正梳妆。　－
相顾无言，
惟有泪千行。　－
料得年年肠断处，
明月夜，
短松冈。　－


【望江南·超然台作】

春未老，
风细柳斜斜。　－
试上超然台上看，
半壕春水一城花，　－
烟雨暗千家。　－

寒食后，
酒醒却咨嗟。　－
休对故人思故国，
且将新火试新茶，　－
诗酒趁年华。　－


【水调歌头】

    丙辰中秋，欢饮达旦，大醉，作此篇，兼怀子由。

明月几时有？
把酒问青天。　－
不知天上宫阙，
今夕是何年？　－
我欲乘风归去，
又恐琼楼玉宇，
高处不胜寒。　－
起舞弄清影，
何似在人间？　－

转朱阁，
低绮户，
照无眠。　－
不应有恨，
何事长向别时圆？　－
人有悲欢离合，
月有阴晴圆缺，
此事古难全。　－
但愿人长久，
千里共婵娟。　－


【洞仙歌】

江南腊尽，
早梅花开后，　＾
分付新春与垂柳。　＾
细腰肢自有入格风流，
仍更是、骨体清英雅秀。　＾

永丰坊那畔，
尽日无人，
谁见金丝弄晴画？　＾
断肠是飞絮时，
绿叶成阴，
无个事、一成消瘦。　＾
又莫是东风逐君来，
便吹散眉间一点春皱。　＾


【阳关曲·中秋作】

暮云收尽溢清寒，　－
银汉无声转玉盘。　－
此生此夜不长好，
明月明年何处看？　－


【浣溪沙】

    徐门石潭谢雨道上作五首。潭在城东二十里，常与泗水增减清浊相应。

照日深红暖见鱼，　－
连溪绿暗晚藏乌，　－
黄童白叟聚睢盱。　－

麋鹿逢人虽未惯，
猿猱闻鼓不须呼，　－
归家说与采桑姑。　－


＜又＞

旋抹红妆看使君，　－
三三五五棘篱门，　－
相挨踏破茜罗裙。　－

老幼扶携收麦社，
乌鸢翔舞赛神村，　－
道逢醉叟卧黄昏。　－


＜又＞

麻叶层层苘叶光，　－
谁家煮茧一村香？　－
隔篱娇语络丝娘。　－

垂白杖藜抬醉眼，
捋青捣①软饥肠。　－　　　　　　①：麦少
问言豆叶几时黄？　－


＜又＞

簌簌衣巾落枣花，　－
村南村北响缫车，　－
牛衣古柳卖黄瓜。　－

酒困路长惟欲睡，
日高人渴漫思茶，　－
敲门试问野人家。　－


＜又＞

软草平莎过雨新，　－
轻沙走马路无尘，　－
何时收拾耦耕身。　－

日暖桑麻光似泼，
风来蒿艾气如薰，　－
使君元是此中人。　－


【永遇乐】

    彭城夜宿燕子楼，梦盼盼，因作此词。

明月如霜，
好风如水，
清景无限。　＾
曲港跳鱼，
圆荷泻露，
寂寞无人见。　＾
①如三鼓，　　　　　　　　　　　①：‘沈’之‘氵’改‘纟’
铿然一叶，
黯黯梦云惊断。　＾
夜茫茫，
重寻无处，
觉来小园行遍。　＾

天涯倦客，
山中归路，
望断故园心眼。　＾
燕子楼空，
佳人何在？
空锁楼中燕。　＾
古今如梦，
何曾梦觉，
但有旧欢新怨。　＾
异时对，
黄楼夜景，
为余浩叹。　＾


【南歌子】

雨暗初疑夜，
风回便报晴。　－
淡云斜照著山明，　－
细草软沙溪路马蹄轻。　－

卯酒醒还困，
仙村梦不成。　－
兰桥何处觅云英？　－
只有多情流水伴人行。　－


【浣溪沙】　（２）

　　十二月二日，雨后微雪。太守徐君猷携酒见过，坐上作浣溪沙三首。
　　明日，酒醒，雪大作，又作二首。

覆块青青麦未苏，　－
江南云叶暗随车，　－
临皋烟景世间无。　－

雨脚半收檐断线，
雪床（自注：京师俚语，谓霰为雪床。）初下瓦跳珠，　－
归来冰颗乱黏须。　－


＜又＞

醉梦昏昏晓未苏，　－
门前①辘使君车，　－　　　　　　　　①：车历
扶头一盏怎生无？

废圃寒蔬挑翠羽，
小槽春酒滴真珠，　－
清香细细嚼梅须。　－


【水龙吟】

　　闾丘大夫孝慈公显，尝守黄州，作栖霞楼，为郡中胜绝。元丰五年，
　　余谪居黄。正月十七日，梦扁舟渡江，中流回望，楼中歌乐杂作，
　　舟中人言：“公显方客会也。”觉而异之，乃作此曲，盖越调鼓笛
　　慢。公显时已致仕，在苏州。

小舟横截春江，
卧看翠壁红楼起。　＾
云间笑语，
使君高会，
佳人半醉。　＾
危柱哀弦，
艳歌余响，
绕云萦水。　＾
念故人老大，
风流未减，
空回首，
烟波里。　＾

推枕惘然不见，
但空江、月明千里。　＾
五湖问道，
扁舟归去，
仍携西子。
云梦南州，
武昌东岸，
昔游应记。　＾
料多情梦里，
端来见我，
也参差是。　＾


【定风波】

    三月七日，沙湖道中遇雨，雨具先去，同行皆狼狈，余独不觉，
　　已而遂晴，故作此词。

莫听穿林打叶声，　－
何妨吟啸且徐行。　－
竹杖芒鞋轻胜马，　＾
谁怕？　＾
一蓑烟雨任平生。　－

料峭春风吹酒醒，　＾
微冷，　＾
山头斜照却相迎。　－
回首向来萧瑟处，　＾
归去，　＾
也无风雨也无晴。　－


【浣溪沙】

    游蕲水清泉寺，寺临兰溪，溪水西流。

山下兰芽短浸溪，　－
松间沙路净无泥，　－
萧萧暮雨子规啼。　－

谁道人生无再少？　－
门前流水尚能西，　－
休将白发唱黄鸡。　－


【哨遍】

　　陶渊明赋归去来，有其词而无其声。余既治东坡，筑雪堂于上。人
　　俱笑其陋，独鄱阳董毅夫（钺）过而悦之，有卜邻之意。乃取归去
　　来词，稍加［‘隐’之‘心’改‘木’］括，使就声律，以遗毅夫。
　　使家童歌之，时相从于东坡，释耒而和之，扣牛角而为之节，不亦
　　乐乎？

为米折腰，
因酒弃家，
口体交相累。　＾
归去来，
谁不遣君归？　＾
觉从前皆非今是。　＾
露未①，　－　　　　　　　　　　①：日希
征夫指予归路，
门前笑语喧童稚。
嗟旧菊都荒，
新松暗老，
吾年今已如此！　＾
但小窗容膝闭柴扉，　－
策杖看孤云暮鸿飞，　－
云出无心，
鸟倦知返，
本非有意。　＾

噫！　－
归去来兮，　－
我今忘我兼忘世。　＾
亲戚无浪语，
琴书中有真味。　＾
步翠麓崎岖，
泛溪窈窕，
涓涓暗谷流春水。　＾
观草木欣荣，
幽人自感，
吾生行且休矣！　＾
念寓形宇内复几时？　－
不自觉皇皇欲何之？　－
委吾心、去留谁计？　＾
神仙知在何处？
富贵非吾志。　＾
但知临水登山啸咏，
自引壶觞自醉。　＾
此生天命更何疑？　－
且乘流、遇坎还止。　＾


【洞仙歌】

　　余七岁时，见眉山老尼，姓朱，忘其名，年九十岁。自言尝随其师
　　入蜀主孟昶宫中。一日，大热，蜀主与花蕊夫人夜纳凉摩诃池上，
　　作一词，朱具能记之。今四十年，朱死已久矣！人无知此词者，但
　　记其首两句。暇日寻味，岂洞仙歌令乎？乃为足之云。

冰肌玉骨，
自清凉无汗。　＾
水殿风来暗香满。　＾
绣帘开，
一点明月窥人，
人未寝，
①枕钗横鬓乱。　＾　　　　　　　　　　　　①：奇支

起来携素手，
庭户无声，
时见书星渡河汉。　＾
试问夜如何？
夜已三更，
金波淡、玉绳低转。　＾
但屈指西风几时来？
又不道流年暗中偷换。　＾


【念奴娇·赤壁怀古】

大江东去，
浪淘尽，
千古风流人物。　＾
故垒西边，
人道是：三国周郎赤壁。　＾
乱石崩云，
惊涛裂岸，
卷起千堆雪。　＾
江山如画，
一时多少豪杰。　＾

遥想公谨当年，
小乔初嫁了，
雄姿英发。　＾
羽扇纶巾，
谈笑间、强虏灰飞烟灭。　＾
故国神游，
多情应笑我，
早生华发。　＾
人间如梦，
一樽还酹江月。　＾

　　【案：清朱彝词综卷六“浪淘尽”作“浪声沈”，“周郎”作“孙
　　吴”，“裂”作“掠”，“强虏”作“樯橹”，“多情应笑我，早
　　生华发”作“多情应是，我早生华发”，“如梦”作“如寄”。】


【南乡子】

　　重九，涵辉楼呈徐君猷。

霜降水痕收，　－
浅碧鳞鳞露远洲。　－
酒力渐消风力软，
嗖嗖，　－
破帽多情却恋头。　－

佳节若为酬，　－
但把清尊断送秋。　－
万事到头都是梦，
休休，　－
明日黄花蝶也愁。


【临江仙】

夜饮东坡醒复醉，
归来仿佛三更。　－
家童鼻息已雷鸣。　－
敲门都不应，
倚杖听江声。　－

长恨此身非我有，
何时忘却营营？　－
夜阑风静谷纹平。　－
小舟从此逝，
江海寄余生。　－


【卜算子】

缺月挂疏桐，
漏断人初静。　＾
时见幽人独往来，
缥缈孤鸿影。　＾

惊起却回头，
有恨无人省。　＾
拣尽寒枝不肯栖，
枫落吴江冷。　＾


【满庭芳】

　　有王长官者，弃官黄州三十三年，黄人谓之王先生。因送陈［忄造］
　　来过余，因为赋此。

三十三年，
今谁存者？
算只君与长江。　－
凌然苍桧，
霜干苦难双。　－
闻道司州古县，
云溪上、竹①松窗。　－　　　　　　　　①：阝乌
江南岸，
不因送子，
宁肯过吾邦？　－

①①，　　　　　　　　　①：扌从（繁体）
疏雨过，
风林舞破，
烟盖云幢。　－
愿持此邀君，
一饮空缸。　－
居士先生老矣！
真梦里、相对残红。　－
歌声断，
行人未起，
船鼓已逄逄。　－


【水调歌头】

　　黄州快哉亭，赠张［亻屋］［亻全］。

落日绣帘卷，
亭下水连空。　－
知君为我，
新作窗户湿青红。　－
长记平山堂上，
①枕江南烟雨，　　　　　　　　　①：奇支
渺渺没孤鸿。　－
认得醉翁语：
“山色有无中”。　－

一千顷，
都镜净，
倒碧峰。　－
忽然浪起，
掀舞一叶白头翁。　－
堪笑兰台公子，
未解庄生天籁，
刚道有雌雄。　－
一点浩然气，
千里快哉风。　－


【定风波】

　　王定国歌儿曰柔奴，姓宇文氏，眉目娟丽，善应对，家世住京师。
　　定国南迁归，余问柔：“广南风士，应是不好？”柔对曰：“此心
　　安处，便是吾乡。”因为缀词云：

常羡人间琢玉郎，　－
天应乞与点酥娘。　－
自作清歌传皓齿，　＾
风起，　＾
雪飞炎起变清凉。　－

万里归来年愈少，　＾
微笑，　＾
啸时犹带岭梅香。　－
试问：“岭南应不好？”　－
却道：　＾
“此心安处事吾乡。”　－


【鹧鸪天】

林断山明竹隐墙，　－
乱蝉衰草小池塘。　－
翻空白鸟时时见，
照水红蕖细细香。　－

村舍外，
古城旁，　－
杖藜徐步转斜阳。　－
殷勤昨夜三更雨，
又得浮生一日凉。　－


【浣溪沙】

　　元丰七年十二月二十四日，从泗州刘倩叔游南山。

细雨斜风作小寒，　－
淡烟疏柳媚晴滩，　－
入淮清洛渐漫漫。　－

雪沫乳花浮午盏，
蓼茸蒿笋试春盘，　－
人间有味是清欢。　－


【水调歌头】

　　欧阳文忠公尝问余：“琴诗何者最善？”答以退之听颖师琴诗。公曰：
　　“此诗固奇丽，然非听琴，乃听琵琶诗也。”余深然之。建安章质夫
　　家善琵琶者，乞为歌词。余久不作，特取退之词，稍加［‘隐’之‘心’
　　改‘木’］括，使就声律遗之云：

昵昵儿女语，
灯火夜微明。　－
恩怨尔汝来去，
弹指泪和声。　－
忽变轩昂勇士，
一鼓填然作气，
千里不留行。　－
回首暮云远，
飞絮搅青冥。　－

众禽里，
真彩凤，
独不鸣。　－
跻攀寸步千险，
一落百寻轻。
烦子指间风雨，
置我肠中冰炭，
起坐不能平。　－
携手从归去，
无泪与君倾。　－


【水龙吟·次韵章质夫杨花词】

似花还似非花，
也无人惜从教坠。　＾
抛家傍路，
思量却是，
无情有思。　＾
萦损柔肠，
困酣娇眼，
欲开还闭。　＾
梦随风万里，
寻郎去处，
又还被莺呼起。　＾

不恨此花飞尽，
恨西园、落红难缀。　＾
晓来雨过，
遗踪何在？
一池萍碎。　＾
春色三分，
二分尘土，
一分流水。　＾
细看来、不是杨花，
点点是离人泪。　＾


【八声甘州·寄参寥子】

有情风万里卷潮来，
无情送潮归。　－
问钱塘江上，
西兴浦口，
几度斜晖？　－
不用思量今古，
俯仰昔人非！　－
谁似东坡老，
白首忘机？　－

记取西湖西畔，
正暮山好处，
空翠烟霏。　－
算诗人相得，
如我与君稀。　－
约他年东还海道，
愿谢公雅志莫相违。　－
西州路，
不应回首，
为我沾衣。　－


【木兰花令·次欧公西湖韵】

霜余已失长空阔，　＾
空听潺潺清颖咽。　＾
佳人犹唱醉翁词，
四十三年如电抹。　＾

草头秋露流珠滑，
三五盈盈还二八。　＾
与余同是识翁人，
惟有西湖波底月！　＾


【青玉案】

　　和贺方回韵，送伯固还吴中。
　　和贺方回韵，送伯固还吴中。

三年枕上吴中路，　＾
遗黄犬，
随君去。　＾
若到松江呼啸渡，
莫惊鸳鹭，
四桥尽是，
老子经行处。　＾

辋川图上看春暮，　＾
常记高人右丞句。　＾
作个归期天已许。　＾
春衫犹是，
小蛮针线，
曾湿西湖雨。　＾


【贺新郎】

乳燕飞华屋。　＾
悄无人、桐阴转午，
晚凉新浴。　＾
手弄生绡白团扇，
扇手一时似玉。　＾
渐困倚、孤眠清熟。　＾
帘外谁来推绣户？
枉教人梦断瑶台曲。　＾
又却是，
风敲竹。　＾

石榴半吐红巾蹙。　＾
待浮花浪蕊都尽，
伴君幽独。　＾
①艳一枝细看取，　　　　　　　　①：禾农
芳心千重似束。　＾
又恐被、秋风惊绿。　＾
若待得君来向此，
花前对酒不忍触。　＾
共粉泪，
两簌簌。　＾


【浣溪沙·送梅庭老赴上党学官】


门外东风雪洒裾，　－
山头回首望三吴，　－
不应弹铗为无鱼。　－

上党从来天下脊，
先生元是古之儒，　－
时平不用鲁连书。　－

４１　　黄庭坚　十四首
　　　　录自宋刊本山谷琴趣外篇者前八首
　　　　录自汲古阁宋六十家词本山谷词者后六首


【念奴娇】

　　八月十七日，同诸甥待月。有客孙彦立者，善吹笛，有名酒酌之。

断红霁雨，
净秋空、山染修眉新绿。　＾
桂影扶疏，
谁便道、今夕清辉不足？　＾
万里青天，
①娥何处？　　　　　　　　　　　①：女亘
驾此一轮玉。　＾
寒光零乱，
为谁偏照①渌？　＾　　　　　　　①：‘酃’去‘阝’左加‘酉’

年少从我追游，
晚凉幽径，
①张园森木。　＾　　　　　　　　①：辶尧
共倒金荷，
家万里、难得尊前相属。　＾
老子平生，
江南江北，
最爱临风曲。　＾
孙郎微笑，
坐来声喷霜竹。　＾

　　【案：汲古本山谷词题作“八月十八日，同诸生步自永安城楼，
　　过张宽夫园，待月。偶有名酒，因以金荷酌众客。客有孙彦立，
　　善吹笛。授笔作乐府长短句，文不加点。”“［女亘］娥”作
　　“常娥”，“从我追游”作“随我追凉”，“晚凉”作“晚寻”，
　　“共倒”作“醉倒”，“临风曲”作“临风笛”。】


【水调歌头】

瑶草一何碧？
春入武陵溪。　－
溪上桃花无数，
花上有黄鹂。　－
我欲穿花寻路，
直入白云深处，
浩气展虹霓。　－
只恐花深里，
红露湿人衣。　－


坐玉石，
①玉枕，　　　　　　　　　　　　①：奇支
拂金微。　－
谪仙何处？
无人伴我白螺杯。　－
我为灵芝仙草，
不为朱唇丹脸，
长啸亦何为？　－
醉舞下山去，
明月逐人归。　－

　　【案：汲古本“花上”作“枝上”，“红露”作“红雾”，“［奇支］”
　　作“倚”，“朱唇”作“绛唇”。】


【满庭芳·茶】

北苑春风，
方圭圆璧，
万里惊动京关。　－
粉身碎骨，
功合上凌烟。
樽俎风流战胜，
降春睡、开拓愁边。　－
纤纤捧，
研膏溅乳，
金缕鹧鸪斑。　－


相如虽病渴，
一觞一咏，
宾有群贤。　－
为扶起登前，
醉玉颓山。　－
搜搅胸中万卷，
还倾动、三峡词源。　－
归来晚，
文君未寝，
相对小窗前。　－


【醉蓬莱】

对朝云①②，　　　　　　①：云爱　②：云逮
暮雨霏微，
乱峰相倚。　＾
巫峡高唐，
锁楚宫朱翠。　＾
画戟移春，
靓妆迎马，
向一川都会。　＾
万里投荒，
一身吊影，
成何欢意！　＾

尽道黔南，
去天尺五；
望极神州，
万重烟水。　＾
樽酒公堂，
有中朝佳士。　＾
荔枝红深，
麝脐香满，
醉舞茵歌袂。　＾
杜宇声声，
催人到晓，
不如归是。　＾

　　【案：汲古本“乱峰”作“翠峰”，“朱翠”作“佳丽”，“杜宇”
　　二句作“杜宇催人，声声到晓”。】


【定风波】

万里黔中一漏天，　－
屋居终日似乘船。　－
及至重阳天也霁，　＾
催醉，　＾
鬼门关外蜀江前。　－


莫笑老翁犹气岸，　＾
君看，　＾
几人黄菊上华颠？　－
戏马台南追雨谢，　＾
池射，　＾
风流犹拍古人肩。　－

　　【案：汲古本题作“次高左藏使君韵”，“关外”作“关近”，“黄
　　菊”作“白发”，“台南”作“台前”，“风流”作“风情”。】


【清平乐】

春归何处？　＾
寂寞无行路。　＾
若有人知春去处，　＾
唤取归来同住。　＾

春无踪迹谁知？　－
除非问取黄鹂。　－
百啭无人能解，
因风飞过蔷薇。　－

　　【案：汲古本“飞过”作“吹过”。】


【鹧鸪天】

黄菊枝头绳晓寒，　－
人生莫放酒杯干。　－
风前横笛斜吹雨，
醉里簪花倒著冠。　－

身健在，
且加餐，　－
舞裙歌板尽清欢。　－
黄花白发相牵晚，
付与时人冷眼看。　－

　　【案：汲古本题作“坐中有眉山隐客史应之，和前韵，即席答之”。
　　　“清歌”作“情歌”，“时人”作“傍人”。】


【谒金门·戏赠知命】

山又水，　＾
行尽吴头楚尾。　＾
兄弟灯前家万里，　＾
相看如梦寐。　＾

君似成蹊桃李，　＾
入我草堂松桂。　＾
莫厌岁寒无气味，　＾
余生今已矣！　＾

　　【案：汲古本题作“示知命弟”，“今”作“吾”。】


【满庭芳】

修水浓清，
新条淡绿，
翠光交映虚亭。　－
锦鸳霜鹭，
荷径拾幽①。　－　　　　　　　　①：↑艹↓频
香渡栏干屈曲
红妆映、薄绮疏棂。　－
风清夜，
横塘月满，
水净见移星。　－

堪听，　－
微雨过，
①姗藻荇，　　　　　　　　　　　①：↑般↓女
琐碎浮萍。　－
便移转胡床，
湘簟方屏。　－
练霭鳞云旋满，
声不断、檐响风铃。　－
重开宴，
瑶池雪满，
山露佛头青。　－


【千秋岁】

　　少游得谪，尝梦中作词云：“醉卧古藤阴下，了不知南北。”竟以
　　元符庚辰死于藤州光华亭上。崇宁甲申，庭坚窜宜州，过道衡阳，
　　览其遗墨，始追和其千秋岁词。

苑边花外，
记得同朝退。　＾
飞骑轧，
鸣珂碎。　＾
齐歌云绕扇，
赵舞风回带。　＾
严鼓断，
杯盘狼籍犹相对。　＾

洒泪谁能会？　＾
醉卧藤阴盖。　＾
人已去，
词空在。　＾
兔围高宴悄，
虎观英游改。　＾
重感慨，
波涛万顷珠沈海。　＾


【虞美人·宜州见梅作】

天涯也有江南信，　＾
梅破知春近。　＾
夜阑风细得香迟，　－
不道晓来开遍向南枝。　－

玉台弄粉花应妒，　＾
飘到眉心住。　＾
平生个里愿怀深，　－
去国十年老尽少年心。　－


【南乡子】

　　重阳日，宜州城楼宴集，即席作。

诸将说封侯，　－
短笛长歌独倚楼。　－
万事尽随风雨去，
休休，　－
戏马台南金络头。　－

催酒莫迟留，　－
酒味今秋似去秋。　－
花向老人头上笑，
羞羞，　－
白发簪花布解愁。　－


【望江东】

江水西头隔烟树，　＾
望不见江东路。　＾
思量只有梦来去，　＾
更不怕江阑住。　＾

灯前写了书无数，　＾
算没个人传与。　＾
直饶寻得雁分付，　＾
又还是秋将暮。　＾


【诉衷情】

小桃灼灼柳①①，　－　　　　　　①：↑髟↓参
春色满江南。　－
雨晴风暖烟淡，
天气正醺酣。　－

山泼黛，
水①兰，　－　　　　　　　　　　①：扌妥
翠相搀。　－
歌楼酒旆，
故故招人，
 权典青衫。　－



４２　　秦观　　十九首
　　　　录自强村丛书本淮海居士长短句


【望海潮】

梅英疏淡，
冰澌溶泄，
东风暗换年华。　－
金谷俊游，
铜驼巷陌，
新晴细履平沙。　－
长忆误随车。　－
正絮翻蝶舞，
芳思交加。　－
柳下桃蹊，
乱分春色到人家。　－

西园夜饮鸣笳。　－
有华灯碍月，
飞盖妨花。　－
兰苑未空，
行人渐老，
重来是事堪喈！　－
烟暝酒旗斜。　－
但倚楼极目，
时见栖鸦。　－
无奈归心，
暗随流水到天涯。　－

　　【案：汲古斋淮海词题作“洛阳怀古”。】


【水龙吟】

小楼连远横空，
下窥绣毂雕鞍骤。　＾
朱帘半卷，
单衣初试，
清明时候。　＾
破暖轻风，
弄晴微雨，
欲无还有。　＾
卖花声过尽，
斜阳院落，
红成阵，
飞鸳①。　＾　　　　　　　　　　①：↑‘秋’↓‘瓦’

玉佩丁东别后，
怅佳期、参差难又。　＾
名缰利锁，
天还知道，
和天也瘦。　＾
花下重门，
柳边深巷，
不堪回首。　＾
念多情，
但有当时皓月，
向人依旧。　＾


【八六子】

倚危亭，　－
恨如芳草，
萋萋铲尽还生。　－
念：柳外青骢别后，
水边红袂分时，
怆然暗惊。　－

无端天与娉婷，　－
夜月一帘幽梦，
春风十里柔情，　－
怎奈何、欢娱渐随流水，
素弦声断，
翠绡香减，
那堪片片飞花弄晚，
蒙蒙残雨笼晴。　－
正销凝，
黄鹂又啼数声。　－


【满庭芳】　（３）

山抹微云，
天连衰草，
画角声断谯门。　－
暂停征棹，
聊共引离尊。　－
多少蓬莱旧事，
空回首、烟霭纷纷。　－
斜阳外，
寒鸦万点，
流水绕孤村。　－

销魂！　－
当此际，
香囊暗解，
罗带轻分，　－
谩赢得青楼，
薄幸名存。　－
此去何时见也？
襟袖上、空惹啼痕。　－
伤情处，
高城望断，
灯火已黄昏。

　　【案：汲古本“天连”作“天粘”，“万点”作“数点”】


＜又＞

红蓼花繁，
黄芦叶乱，
夜深玉露初零。　－
霁天空阔，
云淡楚江清。　－
独棹孤篷小艇，
悠悠过、烟渚沙汀。　－
金钩细，
丝纶慢卷，
牵动一潭星。　－

时时横短笛，
清风皓月，
相与忘形。　－
任人笑生涯，
浮梗飘萍。　－
饮罢不妨醉卧，
尘劳事、有耳谁听？　－
江风静，
日高未起，
枕上酒微醒。　－


＜又＞

碧水惊秋，
黄云凝暮，
败叶零乱空阶。　－
洞房人静，
斜月照徘徊。　－
又是重阳近也，
几处处、砧杵声催。　－
西窗下，
风摇翠竹，
疑是故人来，　－

伤怀，　－
增怅望，
新欢易失，
往事难猜。　－
问篱边黄菊，
知为谁开？　－
谩道愁须①酒，　　　　　　　　　①：歹带
酒未醒、愁已先回。　－
凭阑久，
金波渐转，
白露点苍苔。　－


【江城子】

西城杨柳弄春柔。　－
动离忧，　－
泪难收。　－
犹记多情曾为系归舟。　－
碧野朱桥当日事，
人不见，
水空流。　－

韶华不为少年留。　－
恨悠悠，　－
几时休？　－
飞絮落花时候一登楼。　－
便做春江都是泪，
流不尽，
许多愁。　－


【鹊桥仙】

纤云弄巧，
飞星传恨，
银汉迢迢暗度。　＾
金风玉露一相逢，
便胜却人间无数。　＾

柔情似水，
佳期如梦，
忍顾鹊桥归路。　＾
两情若是久长时，
又岂在朝朝暮暮？　＾


【减字木兰花】

天涯旧恨，　＾
独自凄凉人不问。　＾
欲见回肠，　－
断尽金炉小篆香。　－

黛蛾长敛，　　＾
任是春风吹不展。　＾
困依危楼，　－
过尽飞鸿字字愁。　－


【画堂春】

落红铺径水平池，　－
弄晴小雨霏霏。　－
杏园憔悴杜鹃啼，　－
无奈春归！　－

柳外画楼独上，
凭阑独捻花枝。　－
放花无语对斜晖，　－
此恨谁知？　－


【千秋岁】

水边沙外，　＾
城郭春寒退。　＾
花影乱，
莺声碎。　＾
飘零疏酒盏，
离别宽衣带。　＾
人不见，
碧云暮合空相对。　＾

忆昔西池会，
①鹭同飞盖。　＾　　　　　　　　①：宛鸟
携手处，
今谁在？　＾
日边清梦断，
镜里朱颜改。　＾
春去也！
飞红万点抽如海。　＾

　　【案：汲古本题作“谪虔州日作”。】


【踏莎行】

雾失楼台，
月迷津渡，　＾
桃源望断无寻处。　＾
可堪孤馆闭春寒，
杜鹃声里斜阳暮。　＾

驿寄梅花，
鱼传尺素，　＾
砌成此恨无重数。　＾
郴江幸自绕郴山，
为谁流下潇湘去？　＾

　　【案：汲古本题作“郴州旅舍”。词后附注：“坡翁绝爱此词尾两
　　句，自书于扇云：‘少游已矣！虽万人何赎！’”】


【浣溪沙】

漠漠轻寒上小楼，　－
晓阴无赖是穷秋，　－
淡烟流水画屏幽。　－

自在飞花轻似梦，
无边丝雨细如愁，　－
宝帘闲挂小银钩。　－


【如梦令】　（２）

门外鸭啼杨柳，　＾
春色著人如酒。　＾
睡起熨沈香，
玉腕不胜金斗。　＾
消瘦！　＾
消瘦！　＾
还是褪花时候。　＾


＜又＞

遥夜沈沈如水，　＾
风紧驿亭深闭。　＾
梦破鼠窥灯，
霜送晓寒侵被。　＾
无寐！　＾
无寐！　＾
门外马嘶人起。　＾

　　【案：汲古本调作“忆仙姿”。】


【阮郎归】

湘天风雨破寒初，　－
深沈庭院虚。　－
丽谯吹罢小单于，　－
迢迢清夜徂。　－

乡梦断，
旅魂孤，　－
峥嵘岁又除。　－
衡阳犹有雁传书，　－
郴阳和雁无！　－


【满庭芳】

晓色云开，
春随人意，
骤雨才过还晴。　－
古台芳榭，
飞燕蹴红英。　－
舞困榆钱自落，
秋千外、绿水桥平。　－
东风里，
朱门映柳，
低按小秦筝。　－

多情，　－
行乐处，
珠钿翠盖，
玉辔红缨。　－
渐酒空金①，　－　　　　　　　　①：木盍
花困蓬瀛。　－
豆蔻梢头旧恨，
十年梦、屈指堪惊。　－
凭阑久，
疏烟淡日，
寂寞下芜城。　－

　　【案：汲古本调下有“向误王观”四字，“晓色”作“晚色”，
　　“才过”作“方过”，“古台芳榭”作“高台芳榭”。】


【点绛唇】

醉漾轻舟，
信流引到花深处。　＾
尘缘相误，　＾
无计花间住。　＾

烟水茫茫，
千里斜阳暮。　＾
山无数，　＾
乱红如雨，　＾
不记来时路。　＾

　　【案：汲古本题作“桃源”。附注：“或刻苏子瞻”。】


【好事近·梦中作】

春路雨添花，
花动一山春色。＾
行到小溪深处，
有黄鹂千百。　＾

飞云当面化龙蛇，
夭骄转空碧。　＾
醉卧古藤阴下，
了不知南北。　＾

４３　　张耒　　二首
　　　　录自赵万里校辑宋金元人词本柯山诗余


【秋叶香】

帘幕疏疏风透，　＾
一线香飘金兽。　＾
朱栏倚遍黄昏后，
廊上月华如画。　＾

别离滋味浓于酒，　＾
著人瘦。　＾
此情不及墙东柳，　＾
春色年年如旧。　＾


【风流子】

木叶亭皋下，
重阳近，
优势捣衣秋。　－
奈愁入庾肠，
老侵潘鬓，
谩簪黄菊，
花也应羞。　－
楚天晚，
白①烟尽处，　　　　　　　　　　①：↑艹↓频
红蓼水边头。　－
芳草有情，
夕阳无语，
雁横南浦，
人倚西楼。　－

玉容安知否？
香笺共锦字，
两处悠悠。　－
空恨碧云离合，
青鸟沈浮。　－
向风前懊恼，
芳心一点，
寸眉两叶，
禁甚闲愁？　－
情到不堪言处，
分付东流。　－



４４　　贺铸　　二十九首
　　　　录自强村丛书本贺方回词者前十七首
　　　　录自强村丛书本东山词者后十二首


【半死桐·思越人，亦名鹧鸪天】

重过阊门万事非，　－
同来何事不同归？　－
梧桐半死清霜后，
头白鸳鸯失伴飞。　－

原上草，
露初①，　－　　　　　　　　　　①：日希
旧栖新垅雨依依。　－
空床卧听南窗雨，
谁复挑灯夜补衣！　－


【杵声齐·捣练子】

砧面莹，
杵声齐，　－
捣就征衣泪墨题。　－
寄到玉关应万里，
戍人犹在玉关西！　－


【望书归·捣练子】

边堠远，
置邮稀，　－
附与征衣衬铁衣。　－
连夜不妨频梦见，
过年惟望得书归。　－


【梦江南·太平时】

九曲池头三月三，　－
柳毵毵。　－
香尘扑马喷金衔，　－
①春衫。　－　　　　　　　　　　①：氵宛

苦笋鲥鱼乡味美，
梦江南。　－
阊门烟水晚风恬，　－
落归帆。　－


【愁风月·生查子】

风清月正圆，
正是佳时节。　＾
不会长年来，
处处愁风月。　＾

心将熏麝焦，
吟伴寒虫切。　＾
欲邃就床眠，
解带翻成结。　＾


【陌上郎·生查子】

西津海鹘舟，
径度沧江雨。　＾
双舻本无情，
鸭轧如人语。　＾

挥金陌上郎，
化石山头妇。　＾
何物系君心？
三岁扶妆女。　＾


【芳心苦·踏莎行】

杨柳回塘，
鸳鸯别浦，　＾
绿萍涨断莲舟路。　＾
断无蜂蝶慕幽香，
红衣脱尽芳心苦。　＾

返照迎潮，
行云带雨，　＾
依依似与骚人语：　＾
当年不肯嫁春风，
无端却被秋风误！　＾


【掩萧斋·减字浣溪沙】

落日逢迎朱雀街，　－
共乘青舫度秦淮，　－
笑拈飞絮①金钗。　－　　　　　　①：‘娟’去‘女’旁加‘四’头

洞户华灯归别馆，
碧梧红叶掩萧斋，　－
愿随明月入君怀。　－


【行路难·小梅花】

缚虎手，　＾
悬河口，　＾
车如鸡栖马如狗。　＾
白纶巾，　－
扑黄尘，　－
不知我辈可是蓬蒿人？　－
衰兰送客咸阳道，　＾
天若有情天亦老。　＾
作雷颠，　－
不论钱，　－
谁问旗亭美酒斗十千？　－

酌大斗，　＾
更为寿，　＾
青鬓常青古无有。　＾
笑嫣然，　－
舞翩然，　－
当垆素女十五语如弦。　－
遗音能记秋风曲，　＾
事去千年犹恨促。　＾
揽流光，　－
系扶桑，　－
争奈愁来一日却为长！　－


【凌［高欠］·铜人捧露盘引】

控沧江，
排青嶂，
燕台凉。　－
驻彩仗、乐未渠央。　－
岩花磴幔，
妒千户珠翠倚新妆。　－
舞闲歌悄，
恨风流不管余香。　－

繁华梦，
晶俄顷；
佳丽地，
指苍茫。　－
寄一笑、何与兴亡？　－
量船载酒，
赖使君相对两胡床。　－
缓调清管，
更为侬三弄斜阳。　－


【独倚楼·更漏子】

上东门，
门外柳，　＾
赠别每烦纤手。　＾
一叶落，
几番秋，　－
江南独倚楼。　－

曲阑干，
凝伫久，　＾
薄幕更堪搔首！　＾
无际恨，
见闲愁，　－
侵寻天尽头。　－


【台城游·水调歌头】

南国本萧洒，
六代浸豪奢。　－
台城游冶，　＾
擘笺能赋属宫娃。　－
云观登临清夏，
璧月留连长夜，　＾
吟醉送年华。　－
回首飞鸳瓦，
却羡井中蛙。　－

访乌衣，
成白社，　＾
不容车。　－
旧时王谢，
堂前双燕过谁家？　＾
楼外河横斗挂，　＾
淮上潮平霜下，　＾
樯影落寒沙。　＾
商女篷窗罅，　＾
犹唱后庭花。


【宛溪柳·六幺令】

梦云萧散，
帘卷画堂晓。　＾
残熏烬烛隐映，
绮席金壶倒。　＾
尘送行鞭袅袅，　＾
醉指长安道。　＾
波平天渺，　＾
兰舟欲上，
回首离愁满芳草。　＾

已恨归期不早，　＾
枉负狂年少。　＾
无奈风月多情，
此去应相笑。　＾
心记新声缥缈，　＾
翻是相思调。　＾
明年春杪，　＾
宛溪杨柳，
依旧青青为谁好？　＾


【横塘路·青玉案】

凌波不过横塘路，　＾
但目送，
芳尘去。　＾
锦瑟年华谁与度？　＾
月桥花院，
琐窗朱户，　＾
只有春知道。　＾

飞云冉冉蘅皋暮，　＾
彩笔新题断肠句。　＾
若问闲情都几许？　＾
一川烟草，
满城风絮，　＾
梅子黄时雨。　＾


【人南渡·感皇恩】

兰芷满芳洲，
游丝横路。　＾
罗袜尘生步。　＾
迎顾，　＾
整鬟颦黛，
脉脉两情难语。　＾
细风吹柳絮，　＾
人难渡。　＾

回首旧游，
山无重数。　＾
花底深朱户。　＾
何处？　＾
半黄梅子，
向晚一帘疏雨。　＾
断魂分付与，　＾
春将去。　＾


【薄幸】

艳真多态，
更的的频回眄睐。　＾
便认得琴心相许，
与写宜南双带。　＾
记画堂斜月朦胧，
轻颦微笑娇无奈。　＾
便翡翠屏开，
芙蓉帐掩，
与把香罗偷解。　＾

自过了收灯后，
都不见蹋青挑菜。　＾
几回凭双燕，
丁宁深意，
往来翻恨重帘凝。　＾
约何时再？　＾
正春浓酒暖，
人闲画永无聊赖。　＾
厌厌睡起，
犹有花梢日在。　＾


【伴云来·天香】

烟络山林，
山沈远照，
逦迤黄昏钟鼓。　＾
烛映帘栊，
蛩催机杼，
共苦清秋风露。　＾
不眠思妇，
齐应和几声砧杵。　＾
惊动天涯倦宦，
①①岁华行暮。　＾　　　　　　　①：‘侵’之‘亻’旁改‘马’旁

当年酒狂自负，　＾
谓东君以春相付。　＾
流浪征骖北道，
客樯南浦，　＾
幽恨无人晤语。　＾
赖明月曾知旧游处，　＾
好伴云来，
还将梦去。　＾


【拥鼻吟·吴音子】

别酒初销，
怃然弭权①葭浦。　＾　　　　　　①：↑艹↓兼
回首不见高城，
青楼更何许？　＾
大①轲峨，　　　　　　　　　　　①：舟扁
越商巴贾　＾
万恨龙钟，
篷下对语。　＾

指征路，　＾
山缺处，　＾
孤烟起、历历闻津鼓。　＾
江豚吹浪，
晚来风转夜深雨。　＾
拥鼻微吟，
断肠新句，　＾
粉碧罗笺，
封泪寄与。　＾


【点绛唇】

一幅霜绡，
麝煤熏腻纹丝缕。　＾
掩妆无语，
的是销凝处。　＾

薄暮兰桡，
漾下①花渚，　＾　　　　　　　　①：↑艹↓频
风留住。　＾
绿杨归路，
燕子西飞去。　＾


【青平乐】

林皋叶脱，　＾
楼下清江阔。　＾
船里琵琶金捍拨，　＾
弹断幺弦再抹。　＾

夜潮洲渚生寒，　－
城头星斗阑干。　－
忍话旧游新梦，
三千里外长安！　－


【减字浣溪沙】　（５）

鼓动城头啼暮鸦，　－
过云时送雨些些，　－
嫩凉如水透窗纱。　－

弄影西厢侵月户，
分香东畔拂墙花，　－
此时相望抵天涯。　－


＜又＞

烟柳春梢蘸晕黄，　－
并阑风绰小桃香，　－
几时帘幕又斜阳。　－

望处定无千里眼，
断来能有几回肠？　－
少年禁取恁凄凉！　－


＜又＞

梦想西池辇路边，　－
玉鞍骄马小辎①，　－　　　　　　　　　　①：车并
春风十里斗婵娟。　－

临水登山漂泊地，
落花中酒寂寞天，　－
个般情味已三年！　－


＜又＞

闲把琵琶旧谱寻，　－
四弦声怨却沈吟，　－
燕飞人静话堂深。　－

①枕有时成雨梦，　　　　　　　　　　　　①：奇支＼
隔帘无处说春心，　－
一从灯夜到如今！　－


＜又＞

楼角初销一缕霞，　－
淡黄杨柳暗栖鸦，　－
玉人和月摘梅花。　－

笑捻粉香归洞户，
更垂帘幕护窗纱，　－
东风寒似夜来些。　－


【六州歌头】

少年侠气，
交结五都雄。　－
肝胆洞，　＾
毛发耸。　＾
立谈中，　－
生死同，　－
一诺千金重。　＾
推翘勇，　＾
矜豪纵，　＾
轻盖拥，　＾
联飞①，　＾　　　　　　　　　　　　　　①：革空
斗城东。　－
轰饮酒垆，
春色浮寒瓮。　＾
吸海垂虹。　－
闲呼鹰嗾犬，
白羽摘雕弓，　－
狡穴俄空　－
乐匆匆。　－

似黄梁梦，　＾
辞丹凤；　＾
明月共，　＾
蒙孤篷。　－
官冗从，　＾
怀倥偬，　＾
落尘笼，　－
簿书丛。　－
①弁如云众，　＾　　　　　　　　　　　　①：曷鸟
共粗用，　＾
忽奇功。　－
笳鼓动，　＾
渔阳弄，　＾
思悲翁，　－
不请长缨，
击取天骄种。　＾
剑吼西风。　－
恨登山临水，
手寄七弦桐，　－
目送归鸿。　－


【石州引】

薄雨收寒，
斜照弄晴，
春意空阔。　＾
长亭柳蓓才黄，
倚马何人先折？　＾
烟横水漫，
映带几点归鸿，
平沙销尽龙荒雪。　＾
犹记出关来，
恰如今时节。　＾

将发，　＾
画楼芳酒，
红泪清歌，
便成轻别。　＾
回首经年，
杳杳音尘都绝。　＾
欲知方寸，
共有几许新愁？　＾
芭蕉不展丁香结。　＾
憔悴一天涯，
两厌厌风月。　＾


【小梅花】

思前别，　＾
记时节，　＾
美人颜色如花发。　＾
美人归，　－
天一涯，　－
娟娟①娥三五满还亏。　－　　　　　　　　①：女亘
翠眉蝉鬓生离诀，　＾
遥望青楼心欲绝。　＾
梦中寻，　－
卧巫云，　－
觉来泪珠滴向湘水深。　－

愁无己，　＾
奏绿绮，　＾
历历高山与流水。　＾
妙通神，　－
绝知音，　－
不知暮雨朝云何山岑？　－
相思无计堪相比，　＾
珠箔雕阑几千里。　＾
漏将分，　－
月窗明，　－
一夜梅花忽开疑是君。　－


【天门谣】

牛渚天门险，　＾
限南北、七雄豪古。　＾
清雾敛，　＾
与闲人登览。　＾

待月上潮平波滟滟，　＾
塞管轻吹新阿滥。　＾
风满槛，　＾
历历数西州更点。　＾

４５　　晁补之　十首
　　　　录自汲古阁宋六十家词本晁氏琴趣外篇


【摸鱼儿·东皋寓居】

买陂塘、旋栽杨柳，
依稀淮岸江浦。　＾
东皋嘉雨新痕涨，
沙觜鹭来鸥聚。　＾
堪爱处，
最好是一川夜月光流渚。　＾
无人独舞。　＾
任翠幄张天，
柔茵藉地，
酒尽未能去。　＾

青绫被，
莫忆金闺故步，　＾
儒冠曾把身误。　＾
弓刀千骑成何事？
荒了邵平瓜圃。　＾
君试觑，
满青镜星星殡影今如许！　＾
功名浪语。　＾
便似得班超，
封侯万里，
归计恐迟暮。　＾


【黄莺儿】

南园佳致偏宜暑。　＾
两两三三，
修篁新笋出初齐，
猗猗过檐侵户。　＾
听乱①芰荷风，　　　　　　　　　　　　　①：风占
细洒梧桐雨。　＾
午余帘影参差，
远林蝉声，
幽梦残处。　＾

凝伫，　＾
既往尽成空，
暂遇何曾住？　＾
算人间事，
岂足追思，
依依梦中情绪。　＾
观数点茗浮花，
一缕香萦炷。　＾
怪道人道：
陶潜做得羲皇侣。　＾


【梁州令叠韵】

田野闲来惯，　＾
睡起初莺晓燕。　＾
樵青走挂小帘钩，
南园昨夜，
细雨红芳遍。　＾

平芜一带烟花浅，　＾
过尽南归雁。　＾
江云渭树俱远，
凭阑送目空肠断。　＾

好景难常占，　＾
过眼韶华如箭。　＾
莫教①②送韶华，　　　　　　①：是鸟　②：‘诀’去‘讠’右加‘鸟’
多情杨柳，
为把长条绊。　＾

清樽满酌谁为伴？　＾
花下提壶劝：
何妨醉卧花底，
愁容不上春风面。　＾

　　【案：编选者注（？）：宋本“烟花”作“烟光”。】


【金凤钩·送春】

春醉我，
向何处？　＾
怪草草、夜来风雨。　＾
一簪华发少欢饶，
恨无计、①春且住。　＾　　　　　　　　　①：歹带

春回常恨寻无路，　＾
试向我、小园徐步。　＾
一栏红叶，
倚风含露，
春自未曾归去。　＾


【水龙吟·此韵林圣予惜春】

问春何苦匆匆？
带风伴雨如驰骤。　＾
幽葩细萼，
小园低槛，
壅培未就。　＾
吹尽繁红，
占春长久，
不如吹柳。　＾
算春长不老，
人愁春老，
愁只是，
人间有。　＾

春恨十常八九，　＾
忍轻辜、芳醪经口。　＾
那知自是，
桃花结子，
不因春瘦。　＾
世上功名，
老来风味，
春归时候。　＾
纵樽前痛饮，
狂歌似旧，
情难依旧。　＾


【盐角儿·亳社观梅】

开时似雪，　＾
谢时似雪，　＾
花中奇绝。　＾
香非在蕊，
香非在萼，
骨中香彻。　＾

占溪风，
留溪月，　＾
堪羞损、山桃如血。　＾
直饶更疏疏淡淡，
终有一般情别。　＾


【迷神引】

　　贬玉溪，对江山作。

黯黯青山红日暮，　＾
浩浩大江东注。　＾
余霞散绮，
回向烟波路。　＾
使人愁，
长安远，
在何处？　＾
几点渔灯小，
迷近①。　＾　　　　　　　　　　　　　　①：阝乌
一片客帆低，
傍前浦。　＾

暗想平生，
自悔儒冠误。　＾
觉阮途穷，
归心阻。　＾
断魂素月，
一千里，
伤平楚。　＾
怪竹枝歌，
声声怨，
为谁苦？　＾
猿鸟一时啼，
惊岛屿。　＾
烛暗不成眠，
听津鼓。　＾

　　【案：编选者注（？）：宋本无“回”。】


【忆少年·别历下】

无穷官柳，
无情画舸，
无根行客。　＾
南山尚相送，
只高城人隔。　＾

罨画园林溪绀碧，　＾
重算来、尽成陈迹。　＾
刘郎鬓如此，
况桃花颜色！　＾


【临江仙·信州作】

谪宦江城无屋买，
残僧野寺相依。　－
松间叶臼竹间衣。　－
水穷行到处，
云起坐看时。　－

一个幽禽缘底事，
苦来醉耳边啼？　－
月斜西院愈声悲。　－
青山无限好，
犹道不如归。　－


【洞仙歌·泗州中秋作】

青烟幂处，
碧海飞金镜，　＾
永夜闲阶卧桂影。　＾
露凉时，
零乱多少寒①，　　　　　　　　　　　　　①：↑将↓虫
神京远，
惟有兰桥路近。　＾


水晶帘不下，
云母屏开，
冷浸佳人淡脂粉。　＾
待都将许多明，
付与金尊，
投晓共流霞倾尽。　＾
更携取胡床上南楼，
看玉作人间，
素秋千顷。　＾



４６　　陈师道　一首
　　　　录自汲古阁宋六十家词本后山词


【菩萨蛮】

行云过尽星河烂，　＾
炉烟未断蛛丝满。　＾
想得两眉颦，　－
停针忆远人。　－

河桥知有路，　＾
不解留郎住。　＾
天上隔年期，　－
人间长别离。　－



４７　　王［↑雨↓方］（ｐａｎｇ１）　　二首
　　　　录自唐宋诸贤绝妙词选卷二及卷八


【倦寻芳】

露①向晓，　　　　　　　　　　　　　　　①：日希
帘幕风轻，
小院闲昼。　＾
翠径莺来，
惊下乱红铺绣。　＾
倚危栏，
登高榭，
海棠著雨胭脂透。　＾
算韶华，
又因循过了，
清明时候。　＾


倦游燕，
风光满目，
好景良辰，
谁共携手？　＾
怅被榆钱，
买断两眉长皱。　＾
忆得高阳人散后，
落花流水还依旧。　＾
这情怀，
对东风、尽成消瘦。　＾


【眼儿媚】

杨柳丝丝弄轻柔，　－
烟缕织成愁。　－
海棠未雨，
梨花先雪，
一半春休。　－

而今往事难重省，
归梦①秦楼。　－　　　　　　　　　　　　①：辶尧
相思只在，
丁香枝上，
豆蔻梢头。　－



４８　　晁端礼　一首
　　　　录自四部丛刊影钞本乐府雅词卷中


【鸭头绿】

晚云收，
绀天一片琉璃。　－
烂银盘、来从海底，
皓色千里澄辉。　－
莹无尘、素娥澹伫，
静可数、丹桂参差。　－
玉露初零，
金风味凛，
一年无似此佳时。　－
露坐久，
疏萤时度，
乌鹊正南飞。　－
瑶台冷，
栏干凭暖，
欲下迟迟。　－

念佳人音尘隔后，
听此应解相思。　－
最关情、漏声正永，
暗断肠、花影潜移。　－
料得兰宵，
清光未减，
阴晴天气又争知？　－
共凝恋，
如今别后，
还是隔年期。　－
人强健，
清樽素月，
长愿相随。　－



４９　　赵令时　四首
　　　　录自乐府雅词卷中者前三首
　　　　录自唐宋诸贤绝妙词选卷六者后一首


【菩萨蛮】

轻鸥欲下春塘浴，　＾
双双飞破春烟绿。　＾
两岸野蔷薇，　－
翠笼熏绣衣。　－

凭船闲弄水，　＾
中有相思意。
忆得去年时，　－
水边初别离。　－


【蝶恋花】　（２）

欲减罗衣寒未去。　＾
不卷朱帘，
人在深深处。　＾
红杏枝头花几许？　＾
啼痕只恨清明雨。　＾

尽日沈烟香一缕。　＾
宿久醒迟，
恼破春情绪。　＾
飞燕又将春信误，　＾
小屏风上西江路。　＾


＜又＞

卷絮风头寒欲尽。　＾
坠粉飘香，
日日红成阵。　＾
新酒又添残酒困，　＾
今春不减前春恨。　＾

蝶去莺飞无处问。　＾
隔水高楼，
望断双鱼信。　＾
恼乱横波秋一寸，　＾
斜阳只与黄昏近。　＾


【鸟夜啼·春思】

楼上萦帘弱絮，
墙头凝月低花。　－
年年春事关心事，
肠断欲栖鸦。

舞镜鸾衾翠减，
啼朱凤蜡红斜。　－
重门不锁相思梦，
随意①天涯。　－　　　　　　　　　　　　①：辶尧

５０　　李［繁体‘荐’去‘艹’头］（字方叔）　　一首
　　　　录自唐宋诸贤绝妙词选卷四


【虞美人】

玉阑干外清江浦，　＾
渺渺天涯雨。　＾
好风如扇雨如帘，　－
时见岸花汀草涨痕添。　－

青林枕上关山路，　＾
卧想乘鸾处。　＾
碧芜千里思悠悠，　－
惟有霎时凉梦到南州。　－



５１　　晁冲之　二首
　　　　录自赵万里辑晁叔用词


【临江仙】

忆昔西池池上饮，
年年多少欢娱？　－
别来不寄一行书。　－
寻常相见了，
犹道不如初。　－

安稳锦屏今夜梦，
月明好渡江湖。　－
相思休问定何如。　－
情知春去后，
管得落花无？　－


【汉宫春·梅】

潇洒江梅，
向竹梢稀处，
横两三枝。　－
东君也不爱惜，
雪压雨欺。　－
无情燕子，
怕春寒、轻失花期。　－
惟是有、南来归雁，
年年长见开时。　－

清浅小溪如练，
问玉堂何似，
茅舍疏篱？　－
伤心故人去后，
冷落新诗。　－
微云淡月，
对孤芳、分付他谁？　－
空自倚、清香未减，
风流不在人知。　－



５２　　王观　　二首
　　　　录自赵万里辑冠柳集


【卜算子·送鲍浩然之浙东】

水是眼波横，
山是眉峰聚。　＾
欲问行人去那边？　＾
眉眼盈盈处。　＾

才始送春归，
又送君归去。　＾
若到江南赶上春，
千万和春处。　＾


【庆清朝慢】

调雨为酥，
催冰作水，
东君分付春还。　－
何人便将轻暖，
点破残寒？　－
结伴踏青去好，
平头鞋子小双鸾。　－
烟郊外，
望中秀色，
如有无间。　－

晴则个，
阴则个，
①②得天气有许多般。　－　　　　①：饣豆　②饣丁
须教镂花拨柳，
争要先看。　－
不道吴绫绣袜，
香泥斜沁几行斑。　－
东风巧，
尽收翠绿，
吹在眉山。　－



５３　　舒［‘檀’去‘木’旁］（ｄａｎ３）　　　三首
　　　　录自四部丛刊影钞本乐府雅词卷中


【虞美人·寄公度】

芙蓉落尽天漏水，　＾
日暮沧波起。　＾
背飞双燕贴云寒，　－
独向小楼东畔倚栏看。　－

浮生只合樽前老，　＾
雪满长安道。　＾
故人早晚上高台，　－
赠我江南春色一枝梅。　－


【一落索·蒋园和李朝奉】

正是看花天气，　＾
为春一醉。　＾
醉来却不带花归，
悄不解看花意。　＾

试问此花明媚，　＾
将花谁比？　＾
只应花好似年年，
花不似人憔悴。　＾


【菩萨蛮】

画船捶鼓催君去，　＾
高楼把酒留君住。　＾
去住若为情，　－
西江潮欲平。　－

江潮容易得，　＾
只是人南北。　＾
今日此樽空，　－
知君何日同？　－



５４　　毛滂　　一首
　　　　录字强村丛书本东堂词


【惜分飞·当阳僧舍代作别语】

泪湿阑干花著露，　＾
愁到眉峰碧聚。　＾
此恨平分取，　＾
更无言语空相觑。　＾

断雨残云无意绪，　＾
寂寞朝朝暮暮。　＾
今夜山深处，　＾
断魂分付潮回去。　＾

５５　　李元膺　二首
　　　　录自四部丛刊影钞本乐府雅词卷上


【鹧鸪天】

寂寞秋千两绣旗，　－
日长花影转阶迟。　－
燕莺午梦周遭语，
蝶困春游落拓飞。　－

思往事，
入颦眉。　－
柳梢阴重又当时。　－
薄情风絮难拘束，
飞过东墙不肯归。　－


【洞仙歌】

　　一年春物，惟柳梅间意味最深。至莺花烂熳时，则春已衰迟，使人无
　　复新意。予作洞仙歌，使探春者歌之，无后时之悔。

云云散尽，
放晓晴池院，
杨柳于人便青眼。　＾
更风流多处，
一点梅心，
相映远，
约略颦轻笑浅。　＾

一年春好处，
不在浓芳，
小艳舒香最娇软。　＾
到清明时候，
百紫千红，
花正乱，
已失春风一半。　＾
蚤占取韶光追游，
但莫管春寒，
醉红自暖。



５６　　张舜民　一首
　　　　录自知不足斋丛书本画墁集卷四


【卖花声·题岳阳楼】

木叶下君山，　－
空水漫漫。　－
十分斟酒敛芳颜。　－
不是渭城西去客，
休唱阳关。　－

醉袖抚危栏，　－
天淡云闲。　－
何人此路得生还？　－
回首夕阳红尽处，
应是长安。　－



５７　　僧挥　　五首
　　　　录自四部丛刊影明刊本唐宋诸贤绝妙词选卷


【诉衷情】　（２）


＜宝月山作＞

清波门外拥轻衣，　－
杨花相送飞。　－
西湖又还春晚，
水树乱莺啼。　－

闲院宇，
小帘帏。　－
晚初归。　－
钟声已过，
篆香才点，
月到门时。


＜又·寒食＞

涌金门外小瀛洲，　－
寒食更风流。　－
红船满湖歌吹，
花外有高楼。　－

晴日暖，
淡烟浮。　－
姿嬉游。　－
三千粉黛，
十二阑干，
一片云头。　－


【南柯子】

十里青山远，
潮平路带沙。　－
数声啼鸟怨年华，　－
又是凄凉时候在天涯！　－

白露收残月，
清风散晓霞。　－
绿杨堤畔问荷花：　－
记得那年沽酒那人家？　－


【柳梢青·吴中】

岸草平沙，　－
吴王故苑，
柳袅烟斜。　－
雨后寒轻，
风前香软，
春在梨花。　－

行人一棹天涯，　－
酒醒处、残阳乱鸦。　－
门外秋千，
墙头红粉，
深院谁家？　－


【夏云峰·伤春】

天阔云高，
溪横水远，
晚日寒生轻晕。　＾
闲阶静、杨花渐少，
朱门掩、莺声犹嫩。　＾
悔匆匆过却清明，
旋占得余芳，
已成幽恨。　＾
都几日阴沈，
连宵慵困，
起来韶华都尽。　＾

怨入双眉闲斗损。　＾
乍品得情怀，
看乘全近。　＾
深深态、无非自许，
厌厌意、终羞人问。　＾
争知道梦里蓬莱，
待忘了余香，
时传音信。　＾
纵留得莺花，
东风不住，
也则眼前愁闷。　＾



５８　　李之仪　三首
　　　　录自汲古阁宋六十家词本姑溪词


【谢池春】

残寒销尽，
疏雨过，
清明后。　＾
花径款余红，
风沼萦新皱。　＾
乳燕穿庭户，
飞絮沾襟袖。　＾
正佳时，
仍晚昼。　＾
著人滋味，
真个浓如酒。　＾

频移带眼，
空只凭厌厌瘦。　＾
不见又思量，
见了还依旧。　＾
为问频相见，
何似长相守？　＾
天不老，
人未偶。　＾
且将此恨，
分付庭前柳。　＾


【卜算子】

我住长江头，
君住长江尾。　＾
日日思君不见君，
共饮长江水。　＾

此水几时休？
此恨何时已？　＾
只愿君心似我心，
定不负相思意。　＾


【忆秦娥·用太白韵】

清溪咽，
霜风洗出山头月。　＾
山头月，　＾
迎得云归，
还送云别。　＾

不知今是何时节？　＾
凌①望断音尘绝。　＾　　　　　　　　　　①：高欠
音尘绝，　＾
帆来帆去，
天际双阙。　＾



５９　　魏夫人　二首
　　　　录自四部丛刊影钞本乐府雅词卷下


【菩萨蛮】　（２）

溪山掩映斜阳里，　＾
楼台影洞鸳鸯起。　＾
隔岸两三家，　－
出墙红杏花。　－

绿杨堤下路，　＾
早晚溪边去。　＾
三见柳绵飞，　－
离人犹未归。　－


＜又＞

红楼斜倚连溪曲，　＾
楼前溪水凝寒玉。　＾
荡漾木兰船，　－
船中人少年。　－

荷花娇欲语，　＾
笑入鸳鸯浦。　＾
波上暝烟低，　－
菱歌月下归。　－

６０　　周邦彦　三十一首
　　　　录自郑文焯校覆宋淳熙刊本清真集


【瑞龙吟】

章台路，　＾
还见褪粉梅梢，
试华桃树。　＾
①①坊陌人家，　　　　　　　　　　　　　①：忄音
定巢燕子，
归来旧处。　＾

黯凝伫，　＾
因记个人痴小，
乍窥门户，　＾
侵晨浅约宫黄，
障风映袖，
盈盈笑语。　＾

前度刘郎重到，
访邻寻里，
同时歌舞，　＾
惟有旧家谢娘，
声价如故。　＾
吟笺赋笔，
犹记燕台句。　＾
知谁伴、名园露饮，
东城闲步？　＾
事与孤鸿去。　＾
探春尽是伤离意绪。　＾
官柳低金缕。　＾
归骑晚，
纤纤池塘飞雨。　＾
断肠院落，
一帘风絮。　＾


【风流子】

枫林凋晚叶，
关河回，
楚客惨将归。　－
望一川暝霭，
雁声哀怨；
半规凉月，
人影参差。　－
酒醒后，
泪花销凤蜡，
风幕卷金泥。　－
砧杵韵高，
唤回残梦；
绮罗香减，
牵起余悲。　－

亭皋分襟地，
难堪处，
偏是掩面牵衣。　－
何况怨怀长结，
重见无期？　－
想寄恨书中，
银钩空满；
断肠声里，
玉箸还垂。　－
多少暗愁密意，
唯有天知。　－


＜又＞

新绿小池塘，　－
风帘动，
碎影舞斜阳。　－
羡金屋去来，
旧时巢燕；
土花缭绕，
前度莓墙。　－
绣阁里，
凤帏深几许？
听得理丝簧。　－
欲说又休，
虑乖芳信；
未歌先噎，
愁转清商。　－

遥知新妆了，
开朱户，
应自待月西厢。　－
最苦梦魂，
今宵不到伊行。　－
问甚时却与，
佳音密耗，
寄将秦镜，
偷换韩香？　－
天便教人，
霎时厮见何妨？　－


【兰陵王·柳】

柳阴直，　＾
烟里丝丝弄碧。　＾
隋堤上，
曾见几番，
拂水飘绵送行色？　＾
登临望故国。　＾
谁识？　＾
京华倦客？　＾
长亭路，
年来岁去，
应折柔条过千尺。　＾

闲寻旧踪迹。　＾
又酒趁哀弦，
灯照离席。　＾
梨花榆火催寒食。　＾
愁一箭风快，
半篙波暖，
回头迢递便数驿，　＾
望人在天北。　＾

凄恻，　＾
恨堆积。　＾
渐别浦萦回，
津堠岑寂。　＾
斜阳冉冉春无极。　＾
念月榭携手，
露桥闻笛。　＾
沈思前事，
似梦里，
泪暗滴。　＾


【隔浦莲近拍·中山县圃姑射亭避暑作】

新篁摇动翠葆，　＾
曲径通深窈。　＾
夏果收新脆，
金丸落，
惊飞鸟。　＾
浓霭迷岸草。　＾
蛙声闹，　＾
骤雨鸣池沼。　＾

水亭小，　＾
浮萍破处，
檐花帘影颠倒。　＾
纶巾羽扇，
困卧北窗清晓。　＾
屏里吴山梦自到。　＾
惊觉，　＾
依然身在江表！　＾


【苏幕遮】

燎沈香，
消溽暑。　＾
鸟雀呼晴，
侵晓窥檐语。　＾
叶上初阳干宿雨。　＾
水面清圆，
一一风荷举。　＾

故乡遥，
何日去？　＾
家住吴门，
久作长安旅。　＾
五月渔郎相忆否？　＾
小①轻舟，　　　　　　　　　　　　　　　①：楫戈
梦入芙蓉浦。　＾


【齐天乐】

绿芜雕尽城台路，
殊乡又逢秋晚。　＾
暮雨生寒，
鸣蛩劝织，
深阁时闻裁剪。　＾
云窗静掩。　＾
叹重拂罗茵，
顿疏花簟。　＾
尚有①囊，　　　　　　　　　　　　　　　①：纟束
露荧清夜照书卷。　＾

荆江留滞最久，
故人相望处，
离思何限？　＾
渭水西风，
长安乱叶，
空忆诗情宛转。　＾
凭高眺远。　＾
正玉液新①，　　　　　　　　　　　　　　①：↑艹↓刍
蟹鳌初荐。　＾
醉倒山翁，
但愁斜照敛，　＾


【六丑·蔷薇谢后作】

正单衣试酒，
恨客里光阴虚掷。　＾
愿春暂留，
春归如过翼，
一去无迹。　＾
为问花何在？
夜来风雨，
葬楚宫倾国。
钗钿堕处遗香泽。　＾
乱点桃蹊，
轻翻柳陌。　＾
多情最谁追惜？　＾
但蜂媒蝶使，
时叩窗隔。　＾

东园岑寂，
渐蒙笼暗碧。　＾
静①珍丛底，　　　　　　　　　　　　　　①：辶尧
成叹息。　＾
长条故惹行客。　＾
似牵衣待话，
别情无极。　＾
残英小、强簪巾帻。　＾
终不似一朵钗头颤袅，
向人欹侧。　＾
漂流处、莫趁潮汐。　＾
恐断红尚有相思字，
何由见得？　＾


【夜飞鹊·别情】

河桥送人处，
良夜何其？　－
斜月远堕余辉。　－
铜盘烛泪已流尽，
霏霏凉露沾衣。　－
相将散离会，
探风前津鼓，
树杪参旗。　－
花骢会意，
纵扬鞭、亦自行迟。　－

迢递路回清野，
人语渐无闻，
空带愁归。　－
何意重经前地，
遗钿不见，
斜径都迷。　－
兔葵燕麦，
向残阳、影与人齐。　－
但徘徊班草，
欷嘘酹酒，
极望天涯。　－


【满庭芳·夏日溧水无想山作】

风老莺雏，
雨肥梅子，
午阴佳树清园。　－
地卑山近，
衣润费炉烟。　－
人静鸟鸢自乐，
小桥外、新渌溅溅。　－
凭阑久，
黄芦苦竹，
疑泛九江船。　－

年年，　－
如社燕，
漂流翰海，
来寄修椽。　－
且莫思身外，
长近尊前。　－
憔悴江南倦客，
不堪听、急管繁弦。　－
歌筵畔，
先安簟枕，
容我醉时眠。　－


【花犯·咏梅】

粉墙低，
梅花照眼，
依然旧风味。　＾
露痕轻缀。　＾
疑净洗铅华，
无限佳丽。
去年胜赏曾孤倚，　＾
冰盘共燕喜。　＾
更可惜、雪中高土，
香篝熏素被。　＾

今年对花最匆匆，
相逢似有恨，
依依愁悴。　＾
吟望久，
青苔上、旋看飞坠。　＾
相将见、脆圆荐酒，
人正在、空江烟浪里。　＾
但梦想、一枝潇洒，
黄昏斜照水。　＾


【大［酉甫］·春雨】

对宿烟收，
春禽静，
飞雨时鸣高屋。　＾
墙头青玉旆，
洗铅霜都尽，
嫩梢相触。　＾
润逼琴丝，
寒侵枕障，
虫网吹黏帘竹。　＾
邮亭无人处，
听檐声不断，
困眠初熟。　＾
奈愁极频惊，
梦轻难记，
自怜幽独。　＾

行人归意速，　＾
最先念、流潦妨车毂。　＾
无奈向、兰成憔悴，
乐广清羸，
等闲时、易伤心目。　＾
未怪平阳客，
双泪落、笛中哀曲。　＾
况萧索青芜国，
红糁铺地，
门外荆桃如菽。　＾
夜游共谁秉烛？　＾


【渡江云】

晴岚低楚甸，
暖回雁翼，
阵势起平沙。　－
骤惊春在眼，
借问何时，
委屈到山家。　－
涂香晕色，
盛粉饰、争作妍华。　－
千万丝、陌头杨柳，
渐渐可藏鸦。　－

堪嗟，　－
清江东注，
画舸西流，
指长安日下。　＾
愁宴阑、风翻旗尾，
潮溅乌纱。　－
今宵正对初弦月，
傍水驿、深舣①葭。　－　　　　　　　　　①：↑艹↓兼
沈恨处，
时时自剔灯花。　－


【应天长·寒食】

条风布暖，
霏雾弄晴，
池台遍暖春色。　＾
正是夜堂无月，
沈沈暗寒食。　＾
梁间燕，
社前客，　＾
似笑我、闭门愁寂。　＾
乱花过，
隔院芸香，
满地狼籍。　＾

长记那回时，
邂逅相逢，
郊外驻油壁。　＾
又见汉宫传烛，
飞烟五侯宅。　＾
青青草，
迷路陌，　＾
强载酒、细寻前迹。　＾
市桥远，
柳下人家，
犹自相识。　＾


【玉楼春】

桃溪不作从容住，　＾
秋藕绝来无续处。　＾
当时相侯赤阑桥，
今日独寻黄叶路，　＾

烟中列岫青无数，　＾
雁背夕阳红欲暮。　＾
人如风后入江云，
情似雨点黏地絮。　＾


【蝶恋花·早行】

月皎惊鸟栖不定。　＾
更漏将阑，
①辘牵金井。　＾　　　　　　　　　　　　①：车历
唤起两眸清炯炯，　＾
泪花落枕红绵冷。　＾

执手霜风吹鬓影。　＾
去意徘徊，
别语愁难听。　＾
楼上阑干横斗柄，　＾
露寒人远鸡相应。　＾


【少年游·感旧】

并刀如水，
吴盐胜雪，
纤指破新橙。　－
锦幄初温，
兽香不断，
相对坐吹笙。　－

低声问：
向谁行宿？
城上已三更。　－
马滑霜浓，
不如休去，
直是少人行！　－


【解连环】

怨怀无托。　＾
嗟情人断绝，
信音辽邈。　＾
纵妙手能解连环，
似风散雨收，
雾轻云薄。　＾
燕子楼空，
暗尘锁一床弦索。　＾
想移根换叶，
尽是旧时手种红药。　＾

汀州渐生杜若。　＾
料舟依岸曲，
人在天角。　＾
漫记得、当日音书，
把闲言闲语，
待总烧却。　＾
水驿春回，
望寄我江南梅萼。　＾
弃今生、对花对酒，
为伊泪落。　＾


【忆旧游】

记愁横浅黛，
泪洗红铅，
门掩秋宵。　－
坠叶惊离思，
听寒①夜泣，　　　　　　　　　　　　　　①：↑将↓虫
乱雨萧萧。　－
凤钗半脱云鬓，
窗影烛花摇。　－
渐暗竹敲凉，
疏萤照晓，
两地魂销。　－

迢迢，　－
问音信，
道径底花阴，
时认鸣镳。　－
也拟临朱户，
叹因郎憔悴，
羞见郎招。　－
旧巢更有新燕，
杨柳拂河桥。　－
但满眼京尘，
东风竟日吹露桃。　－


【拜星月慢】

夜色催更，
清尘收露，
小曲幽坊月暗。　＾
竹槛灯窗，
识秋娘庭院。　＾
笑相遇，
似觉琼枝玉树相倚，
暖日明霞光烂。　＾
水盼兰情，
总平生稀见。　＾

画图中、旧识春风面。　＾
谁知道、自到瑶台畔，　＾
眷恋雨润云温，
苦惊风吹散。　＾
念荒寒寄宿无人馆，　＾
重门闭、败壁秋虫叹。　＾
怎奈向、一缕相思，
隔溪山不断。


【关河令】

秋阴时晴渐向暝，　＾
变一庭凄冷。　＾
伫听寒声，
云深无雁影。　＾

更深人去寂静，　＾
但照壁孤灯相映。　＾
酒都已醒，
如何消夜永？　＾


【解语花·上元】

风销绛蜡，
露①红莲，　　　　　　　　　　　①：氵邑
灯市光相射。　＾
桂华流瓦，　＾
纤云散、耿耿素娥欲下。　＾
衣裳淡雅，　＾
看楚女纤腰一把。　＾
箫鼓喧，
人影参差，
满路飘香麝。　＾

因念都城放夜，　＾
望千门如画，
嬉笑游冶。　＾
钿车罗帕，　＾
相逢处、自有暗尘遂马。　＾
年光是也，　＾
唯只见旧情衰谢。　＾
清漏移，
飞盖归来，
从舞休歌罢。　＾


【过秦楼】

水浴清蟾，
叶喧凉吹，
巷陌马声初断。　＾
闲依露井，
笑扑流萤，
惹破画罗轻扇。　＾
人静夜久凭阑，
愁不归眠，
立残更箭。　＾
叹年华一瞬，
人今千里，
梦沈书远。　＾

空见说、鬓怯琼梳，
容销金镜，
渐懒趁时匀染。　＾
梅风地溽，
虹雨苔滋，
一架舞红都变。　＾
谁信无聊为伊，
才减江淹，
情伤荀倩。　＾
但明河影下，
还看稀星数点。　＾


【氐州第一】

波落寒汀，
村渡向晚，
遥看数点帆小。　＾
乱叶翻鸦，
惊风破雁，
天角孤云缥缈。　＾
官柳萧疏，
甚尚挂微微残照？　＾
景物关情，
川途换日，
顿来催老。　＾

渐解狂朋欢意少，　＾
奈犹被思牵情绕。　＾
座上琴心，
机中锦字，
最觉萦怀抱。　＾
也知人悬望久，
蔷薇谢、归来一笑。　＾
欲梦高唐，
未成眠、霜空已晓。　＾


【尉迟杯·离恨】

隋堤路，　＾
渐日晚、密霭生深树。　＾
阴阴淡月笼沙，
还宿河桥深处。　＾
无情画舸，
都不管烟波隔前浦。　＾
等行人醉拥重衾，
载将离恨归去。　＾

因思旧客京华，
长偎傍疏林小槛欢聚。　＾
冶叶倡条俱相识，
仍惯见珠歌翠舞。　＾
如今向渔村水驿，
夜如岁、焚香独自语。　＾
有何人念我无聊？
梦魂凝想鸳侣。　＾


【绕佛阁·旅况】

暗尘四敛，　＾
楼观回出，
高映孤馆。　＾
清漏将短，
厌闻夜久签声动书幔。　＾
桂华又满，　＾
闲步露草，
偏爱幽远。　＾
花气清婉。　＾
望中迤逦城阴度河岸。　＾

倦客最萧索，
醉倚斜桥穿柳线。　＾
还似卞堤虹梁横水面，　＾
看浪①春灯，　　　　　　　　　　　　　　①：风占
舟下如箭。　＾
此行重见。　＾
叹故友难逢，
羁思空乱，　＾
两眉愁、向谁舒展？　＾


【西河·金陵怀古】

佳丽地，　＾
南朝盛事谁记？　＾
山围故国，
绕清江、髻鬟对起。　＾
怒涛寂寞打孤城，
风樯遥度天际。　＾
风樯遥度天际。　＾

断崖树，
犹倒倚，　＾
莫愁艇子曾系。　＾
空余旧迹，
郁苍苍、雾沈半垒。　＾
夜深月过女墙来，
伤心东望淮水。　＾

酒旗戏鼓甚处市？　＾
想依稀王谢邻里。　＾
燕子不知何世，　＾
向寻常巷陌人家相对，　＾
如说兴亡斜阳里。　＾


【瑞鹤仙】

悄郊原带郭，　＾
行路永、客去车尘漠漠。　＾
斜阳映山落，　＾
敛余红犹恋，
孤城阑角。　＾
凌波步弱，　＾
过短亭、何用素约？　＾
有流莺劝我，
重解绣鞍，
缓引春酌。　＾

不记归时早暮，
上马谁扶？
醒眠朱阁。　＾
惊飙动幕。　＾
扶残醉，
绕红药。　＾
叹西园已是花深无地，
东风何事又恶？　＾
任流光过却，　＾
犹喜洞天自乐。　＾


【浪淘沙慢】

晓阴重，
霜凋岸草，
雾隐城堞。　＾
南陌脂车待发，
动门欲饮乍阕。　＾
正拂面垂杨堪揽结，　＾
掩红泪、玉手亲折。　＾
念汉浦离鸿去何许？
经时信音绝。　＾

情切，　＾
望中地远天阔。　＾
向露冷风清无人处，
耿耿寒漏咽。　＾
嗟万事难忘，
唯是轻别。　＾
翠尊未竭，　＾
凭断云留取西楼残月。　＾

罗带光销纹衾叠，　＾
连环解、旧香顿歇。　＾
怨歌永、琼壶敲尽缺。　＾
恨春去不与人期，
弄夜色，
空余满地梨花雪。　＾


【浣溪沙】

雨过残红湿未飞，　－
疏篱一带透斜晖，　－
游蜂酿蜜窃香归。　－

金屋无人风竹乱，
衣篝尽日水沈微，　－
一春须有忆人时。　－


【夜游宫】

叶下斜阳照水，　＾
卷轻浪、沈沈千里。　＾
桥上酸风射眸子。　＾
立多时，
看黄昏，
灯火市。

古屋寒窗底，　＾
听几片、井桐飞坠。　＾
不恋单衾再三起。　＾
有谁知？
为萧娘，
书一纸。　＾

６１　　万俟咏　五首
　　　　录自唐宋诸贤绝妙词选卷七

【昭君怨】

春到南楼雪尽，　＾
惊动灯期花信。　＾
小雨一番寒，　－
倚阑干。　－

莫把阑干频倚，　＾
一望几重烟水。　＾
何处是京华？　－
暮云遮。　－


【诉衷情·送春】

一鞭清晓喜还家，　－
宿醉困流霞。　－
夜来小雨新霁，
双燕舞风斜。　－

山不尽，
水无涯，　－
望中赊。　－
送春滋味，
念远情怀，
分付杨花。　－


【忆少年·陇首山】

陇云溶泄，
陇山峻秀，
陇泉呜咽。　＾
行人暂驻马，
已不胜愁绝。　＾

上陇首、凝眸天四阔，　＾
更一声雁塞凄切。　＾
征书待寄远，
有知心明月。　＾


【长相思】　（２）

＜雨＞

一声声，　－
一更更。　－
窗外芭蕉窗里灯，　－
此时无限情。　－

梦难成，　－
恨难平。　－
不道愁人不喜听，　－
空阶滴到明。　－


＜又·山驿＞

短长亭，　－
古今情。　－
楼外凉蟾一晕生，　－
雨余秋更清。　－

暮云平，　－
暮山横。　－
几叶秋声和雁声，　－
行人不要听。　－



６２　　曹组　　四首
　　　　录自四部丛刊影钞本乐府雅词卷下


【如梦令】

门外绿阴千顷，　＾
两两黄鹂相应。　＾
睡起不胜情，
行到碧梧金井。　＾
人静，　＾
人静，　＾
风动一枝花影。　＾


【忆少年】

年时酒伴，
年时去处，
年时出色。　＾
清明又近也，
却天涯为客。　＾

念过眼光阴再难得，　＾
想前欢、尽成陈迹。　＾
登临恨无语，
把阑干暗拍。　＾

　　【案：原缺“暗”字，据唐宋诸贤绝妙词选卷八补。】


【品令】

乍寂寞，　＾
帘栊静、夜久寒生罗幕。　＾
窗儿外、有个梧桐树，　＾
早一叶两叶落。　＾

独倚屏山欲寐，
月转惊飞鸟鹊。　＾
促织儿声响虽不大，
敢教贤睡不著。　＾


【青玉案】

碧山锦树明秋霁，　＾
路转陡，
疑无地。　＾
忽有人家临曲水。　＾
竹篱茅舍，
酒旗沙岸，
一簇成村市。　＾

凄凉只恐乡心起，
凤楼远、回头谩凝睇。　＾
何处今宵孤馆里？　＾
一声征雁，
半窗残月，
总是离人泪。　＾



６３　　苏庠　　二首
　　　　录自四部丛刊影钞本乐府雅词卷下


【菩萨蛮·宜兴作】

北风振野云平屋，　＾
寒溪淅淅流冰谷。　＾
落日送归鸿，　－
夕岚千万重。　－

荒陂垂斗柄，　＾
直北乡山近。　＾
何必苦言归？　－
石亭春满枝。　－

　　【元一案：“蛮”原作“［↑髟↓曼］”。】


【木兰花】

江云叠叠遮鸳浦，　＾
江水无情流薄暮。　＾
归帆初张（去声）苇边风，
客梦不禁篷背雨。　＾

渚花不解留人住，　＾
只作深愁无尽处。　＾
白沙烟树有无中，
雁落沧洲何处所？　＾



６４　　李甲　　一首
　　　　录自四部丛刊影钞本乐府雅词卷下


【帝台春】

芳草碧色，
萋萋遍南陌。　＾
暖絮乱红，
也知人春愁无力。　＾
忆得盈盈拾翠侣，
共携赏凤城寒食。　＾
到今来、海角逢春，
天涯为客。　＾

愁旋释，　＾
还似织；　＾
泪暗拭，　＾
又偷滴。　＾
漫伫立、倚遍危栏，
尽黄昏、也只是暮云凝碧。　＾
拚则而今已拚了，
忘则怎生便忘得？　＾
又还问鳞鸿，
试重寻消息。　＾



６５　　鲁逸仲　一首
　　　　录自唐宋诸贤绝妙词选卷八

【南浦·旅怀】

风悲画角，
听单于三弄落谯门。　－
投宿①①征骑，　　　　　　　　　①：‘侵’字‘亻’旁改‘马’旁
飞雪满孤村。　－
酒市渐阑灯火，
正敲窗乱叶舞纷纷。　－
送数声惊雁，
下离烟水，
嘹唳度寒云。　－

好在半胧溪月，
到如今、无处不销魂。　－
故国梅花归梦，
愁损绿罗裙。　－
为问暗香闲艳，
也相思万点付啼痕。　－
算翠屏应是，
两眉余恨倚黄昏。

塞鸿难问，
岸柳何穷，
别愁纷绪。　＾

催促年光，
旧来流水知何处？　＾
断肠何必更残阳，
极目伤平楚。　＾
晚霁波声带雨，
悄无人、舟横古渡。　＾
数峰江上，
芳草天涯，
参差烟树。　＾



　　【案：原题“别愁”，“渚”作“汉”，均从词综卷十改。】


６７　　陈克　　二首
　　　　录自四部丛刊影钞本乐府雅词卷下


【菩萨蛮】　（２）

赤栏桥尽香街直，　＾
笼街细柳娇无力。　＾
金碧上青空，　－
话晴帘影红。　－

黄衫飞白马，　＾
日日青楼下。　＾
醉眼不逢人，　－
午香吹暗尘。　－


＜又＞

绿芜墙①青苔院，　＾　　　　　　　　　　①：辶尧
中庭日淡芭蕉卷。　＾
蝴蝶上阶飞，　－
烘帘自在垂。　－

玉钩双语燕，　＾
宝瓷杨花转。　＾
处处簸钱声，　－
绿窗春睡轻。　－



６８　　李清照　十三首
　　　　录自赵万里辑本漱玉词


【如梦令】

昨夜雨疏风骤，　＾
浓睡不消残酒。　＾
试问卷帘人，
却道海棠依旧。　＾
知否？　＾
知否？　＾
应是绿肥红瘦。　＾


【浣溪沙】　（２）

淡荡春光寒食天，　－
玉炉沈水袅残烟，　－
梦回山枕隐花钿。　－

海燕未来人斗草，
江梅已过柳生绵，　－
黄昏疏雨湿秋千。　－


＜又＞

髻子伤春嫩更梳，　－
晚风庭院落梅初，　－
淡云来往月疏疏。　－

玉鸭熏炉闲瑞脑，
朱樱斗帐掩流苏，　－
通犀还解辟寒无？　－


【醉花阴】

薄雾浓云愁永昼，　＾
瑞脑消金兽。　＾
佳节又重阳，
玉枕纱厨，
半夜凉初透。　＾

东篱把酒黄昏后，　＾
有暗香盈袖。　＾
莫道不消魂，
帘卷西风，
人比黄花瘦。　＾


【鹧鸪天】

寒日萧萧上琐窗，　－
梧桐应恨夜来霜。　－
酒阑更喜团茶苦，
梦断偏宜瑞脑香。　－

秋已尽，
日犹长，　－
仲宣怀远更凄凉。　－
不如随分尊前醉，
莫负东篱菊蕊黄。　－
莫负东篱菊蕊黄。　－


【小重山】

春到长门春草青。　－
江梅些子破，
未开匀。　－
碧云笼碾玉成尘。　－
留晓梦，
惊破一瓯春。　－

花影压重门。　－
疏帘铺淡月，
好黄昏。　－
二年三度负东君。　－
归来也！
著意过今春。　－


【一剪梅】

红藕香残玉簟秋。　－
轻解罗裳，
独上兰舟。　－
云中谁寄锦书来？
雁字回时，
月满西楼。　－

花自飘零水自流。　－
一种相思，
两处闲愁。　－
此情无计可消除，
才下眉头，
却上心头。　－


【蝶恋花】

暖雨晴风初破冻。　＾
柳眼梅腮，
已觉春心动。　＾
酒意诗情谁与共？　＾
泪融残粉花钿重。　＾

乍试夹衫金缕缝。　＾
山枕斜①，　　　　　　　　　　　　　　　①：奇支
枕损钗头凤。　＾
独抱浓愁无好梦，　＾
夜阑犹剪灯花弄。　＾


【渔家傲】

天接云涛连晓雾，　＾
星河欲转千帆舞。　＾
彷佛梦魂归帝所。　＾
闻天语，　＾
殷勤问我归何处？　＾

我报路长嗟日暮，　＾
学诗漫有惊人句。　＾
九万里风鹏正举。　＾
风休住，　＾
蓬舟吹取三山去。　＾


【凤凰台上忆吹箫】
　　　　依乐府雅词卷下

香冷金猊，
被翻红浪，
起来人未梳头。　－
任宝奁闲掩，
日上帘钩。　－
生怕闲愁暗恨，
多少事、欲说还休。　－
今年瘦，
非干病酒，
不是悲秋。　－

明朝，
这回去也，
千万遍阳关，
也即难留。　－
念武陵春晚，
云锁重楼。　－
记取楼前绿水，
应念我、终日凝眸。　－
凝眸处，
从今更数，
几段新愁。　－

　　［案：唐宋诸贤绝妙词选“人未”作“慵自”，“闲掩”作
　　“尘满”，“闲愁暗恨”作“离怀别苦”，“今年”作“新
　　来”，“明朝”作“休休”，“也即”作“也则”，“春晚”
　　作“人远”，“云锁重楼”作“烟锁秦楼”，“记取”作“惟
　　有”，“绿水”作“流水”，“更数几段”作“又添一段”。】


【声声慢】

寻寻觅觅，　＾
冷冷清清，
凄凄惨惨戚戚。　＾
乍暖还寒时候，
最难将息。　＾
三杯两盏淡酒，
怎敌他、晚来风急？　＾
雁过也，
正伤心，
却是旧时相识。　＾

满地黄花堆积，　＾
憔悴损，
如今有谁堪摘？　＾
守著窗儿，
独自怎生得黑？　＾
梧桐更兼细雨，
到黄昏、点点滴滴。　＾
这次第，
怎一个愁字了得？　＾


【念奴娇】

萧条庭院，
又斜风细雨，
重门须闭。　＾
宠柳娇花寒食近，
种种恼人天气。　＾
险韵诗成，
扶头酒醒，
别是闲滋味。　＾
征鸿过尽，
万千心事难寄。　＾

楼上几日春寒，
帘垂四面，
玉阑干慵倚。　＾
被冷香消新梦觉，
不许愁人不起。　＾
清露晨流，
新桐初引，
多少游春意！　＾
日高烟敛，
更看今日晴未？　＾


【永遇乐】
【永遇乐】

落日熔金，
暮云合璧，
人在何处？　＾
染柳烟浓，
吹梅笛怨，
春意知几许？　＾
元宵佳节，
融合天气，
次第岂无风雨？　＾
来相召、香车宝马，
谢他酒朋诗侣。　＾

中州盛日，
闺门多暇，
记得偏重三五。　＾
铺翠冠儿，
捻金雪柳，
簇带争济楚。　＾
如今憔悴，
风鬟雾鬓，
怕见夜间出去。　＾
不如向帘儿底下，
听人笑语。　＾



６９　　孙道绚　二首
　　　　录自唐宋诸贤绝妙词选卷八


【清平乐·雪】

悠悠扬扬，　＾
做尽轻模样。　＾
夜半萧萧窗外响，
多在梅边竹上。　＾

朱楼向晓帘开，　－
六花片片飞来。　－
无奈熏炉烟雾，
腾腾扶上金钗。　－


【醉思仙】

　　寓居妙湛，悼亡，作此。

晚霞红，　－
看山迷暮霭，
烟暗孤松。　－
动翩翩风袂，
轻若惊鸿。　－
心似鉴，
鬓如云，
弄清影，
月明中。　－
谩悲凉，
岁冉冉，
①华潜改衰容。　－　　　　　　　　　　　①：↑艹↓舜

前事销凝久，
十年光景匆匆。　－
念云轩一梦，
回首春空。　－
彩凤远，
玉箫寒，
夜悄悄，
恨无穷。　－
叹黄尘，
久埋玉，
断肠挥泪东风。　－



７０　　张元干　七首
　　　　录自汲古阁宋六十家词本芦川词


【贺新郎】　（２）

＜送胡邦衡待制赴新州＞

梦绕神州路。　＾
怅秋风、连营画角，
故宫离黍。　＾
底事昆仑倾砥柱，
九地黄流乱住？　＾
聚万落千村孤兔。　＾
天意从来高难问，
况人情老易悲难诉！　＾
更南浦，
送君去。　＾

凉生岸柳催残暑。　＾
耿斜河、疏星淡月，
断云微度。　＾
万里江山知何处？
回首对床无语。　＾
雁不到、书成谁与？　＾
目尽青天怀今古，
肯儿曹恩怨相而汝？　＾
举大白，
听金缕。　＾


＜又·寄李伯纪丞相＞

曳杖危楼去。　＾
斗垂天、沧波万顷，
月流烟渚。　＾
扫尽浮云风不定，
未放扁舟夜渡。　＾
宿雁落寒芦深处。　＾
怅望关河空吊影，
正人间鼻息鸣鼍鼓。　＾
谁伴我，
醉中舞？　＾

十年一梦扬州路。　＾
倚高寒、愁生故国，
气吞骄虏。　＾
要斩楼兰三尺剑，
遗恨琵琶旧语。　＾
谩暗涩铜华尘土。　＾
唤取谪仙平章看，
过苕溪尚许垂纶否？　＾
风浩荡，
欲飞举。　＾


【满江红·自豫章阻风吴城山作】

春水迷天，
桃花浪、几番风恶。　＾
云乍起、远山遮尽，
晚风还作。　＾
绿遍芳洲生杜若，
楚帆带雨烟中落。　＾
傍向来沙嘴共停桡，
伤飘泊。　＾

寒犹在，
衾偏薄。　＾
肠欲断，
愁难著。　＾
倚篷窗无寐，
引杯孤酌。　＾
寒食清明都过却，
最怜轻负年时约。　＾
想小楼终日望归舟，
人如削。　＾


【兰陵王·春恨】

卷竹箔，　＾
朝雨轻阴乍阁。　＾
阑干外、烟柳弄晴，
芳草侵阶映红药。　＾
东风妒花恶，　＾
吹落，　＾
梢头嫩萼。　＾
屏山掩、沈水倦熏，
中酒心情杯勺。　＾

寻思旧京洛，
正年少疏狂，
歌笑迷著。　＾
障泥油壁催梳掠。　＾
曾驰道同载，
上林携手，
灯夜初过早共约。　＾
又争信飘泊？　＾

寂寞，　＾
念行乐。　＾
甚粉淡衣襟，
音断弦索？　＾
琼枝璧月春如昨。　＾
怅别后华表，
那回双鹤。　＾
相思除是，
向醉里，
暂忘却。　＾


【石州慢】

　　己酉秋，吴兴舟中。

雨急云飞，
瞥然惊散，
暮天凉月。　＾
谁家疏柳低迷，
几点流萤明灭。　＾
夜帆风驶，
满湖烟水苍茫，
菰蒲零乱秋声咽。　＾
梦断酒醒时，
倚危樯清绝。　＾

心折，　＾
长庚光怒，
群盗纵横，
逆胡猖獗。　＾
欲挽天河，
一洗中原膏血。　＾
两宫何处？
塞垣①隔长江，　　　　　　　　　①：‘祗’字‘礻’旁改‘禾’旁
唾壶空击悲歌缺。　＾
万里想龙沙，
泣孤臣吴越。　＾


【水调歌头·追和】

举手钓鳌客，
削迹种瓜侯。　－
重来吴会，
三伏行见五湖秋。　－
耳畔风波摇荡，
身外功名飘忽，
何路射旄头？　－
孤负男儿志，
怅望故园愁。　－

梦中原，
挥老泪，
遍南州。　－
元龙湖海豪气，
百尺卧高楼。　－
短发霜黏两鬓，
清夜盆倾一雨，
喜听瓦鸣沟。　－
犹有壮心在，
付与百川流。　－


【浣溪沙】

山绕平湖波撼城，　－
湖光倒影浸山青，
水晶楼下欲三更。　－


雾柳暗时云度月，
露荷翻处水流萤，　－
萧萧散发到天明。　－

７１　　叶梦得　七首
　　　　录自汲古阁宋六十家词本石林词


【贺新郎】

睡起流莺语。　＾
掩苍苔、房栊向晚，
乱红无数。　＾
吹尽残花无人见，
惟有垂杨自舞。　＾
渐暖霭初回轻暑。　＾
宝扇重寻明月影，
暗尘侵、上有乘鸾女。　＾
惊旧恨，
遽如许！　＾

江南梦断横江渚。　＾
浪黏天、葡萄涨绿，
半空烟雨。　＾
无限楼前沧波意，
谁采①花寄取？　＾　　　　　　　　　　　①↑艹↓频
但怅望兰舟容与。　＾
万里云帆何时到？
送孤鸿、目断千山阻。　＾
谁为我，
唱金缕？　＾


【水调歌头】　（２）

　　九月望日，与客习射西园，余病不能射。

霜降碧天静，
秋事促西风。　－
寒声隐地初听，
中夜入梧桐。　－
起瞰高城回望，
寥廓关河千里，
一醉与君同。　－
叠鼓闹清晓，
飞骑引雕弓。　－

岁将晚，
客争笑，
问衰翁：　－
平生豪气安在？
走马为谁雄？　－
何似当筵虎土，
挥手弦声响处，
双雁落遥控。　－
老矣真堪愧！
回首望云中。　－


＜又·前调＞

秋色渐将晚，
霜信报黄花。　－
小窗低户深映，
微路绕①斜。　－　　　　　　　　　　　　①：奇支
为问山公何事？
坐看流年轻度，
拚却鬓双华。　－
徙倚望沧海，
天净水明霞。　－

念平昔，
空飘荡，
遍天涯。　－
归来三径重扫，
松竹本吾家。　－
却恨悲风时起，
冉冉云间新雁，
边马怨胡笳。　－
谁似东山老，
谈笑净胡沙？　－


【八声甘州·寿阳楼八公山作】

故都迷岸草，
望长淮依然绕孤城。　－
想乌衣年少，
芝兰秀发，
戈戟云横。　－
坐看骑兵南渡，
沸浪骇奔鲸。　－
转眄东流水，
一顾功成。　－

千岁八公山下，
尚断崖草木，
遥拥峥嵘。　－
漫云涛吞吐，
无处问豪英。　－
信劳生空成今古，
笑我来何事怆遗情？　－
东山老，
可堪岁晚，
独听桓筝！　－


【临江仙】　（２）

＜与客湖上饮归＞

不见跳鱼翻曲港，
湖边特地经过。　－
萧萧疏风乱雨荷。　－
微云吹尽散，
明月堕平波。　－

白酒一杯还径醉，
归来散发婆娑。　－
无人能唱采菱歌。　－
小轩①枕簟，　　　　　　　　　　　　　　①：奇支
檐影挂星河。　－


＜又＞

　　熙春台与王取道、贺方回、曾公衮会别。

自笑天涯无定准，
飘然到处迟留。　－
兴阑却上五湖舟。　－
鲈莼新有味，
碧树已惊秋。　－

台上微凉初过雨，
一尊聊记同游。　－
寄声时为到沧洲。　－
遥知①枕处，　　　　　　　　　　　　　　①：奇支
万壑看交流。　－


【虞美人】

　　雨后，同干誉、才卿置酒来禽花下作。

落花已作风前舞，　＾
又送黄花雨。　＾
晓来庭院半残红，　－
惟有游丝千丈①晴空。　－　　　　　　　　①：‘娟’去‘女’旁加‘四’头

殷勤花下同携手，　＾
更尽杯中酒。　＾
美人不用敛蛾眉，　－
我亦多情无奈酒阑时！　－



７２　　汪藻　　二首
　　　　录自强村丛书本浮溪词


【点绛唇】

新月娟娟，
夜寒江静山衔斗。　＾
起来搔首，
梅影横窗瘦。　＾
好个霜天，
闲却传杯手。　＾
君知否？　＾
乱鸦啼后，
归兴浓于酒。　＾


【小重山】

月下潮生红蓼汀。　－
残霞都敛尽，
四山青。　－
柳梢风急堕流萤。　－
随波处，
点点乱寒星。　－

别语寄丁宁。　－
如今能间隔，
几长亭？　－
夜来秋气入银屏。　－
梧桐雨，
还恨不同听。　－



７３　　陈与义　三首
　　　　录自四部丛刊影宋刊本简齐诗集附无住词


【临江仙】

高咏楚词酬午日，
天涯节序匆匆。　－
榴花不似舞裙红。　－
无人知此意，
歌罢满帘风。　－

万事一身伤老矣！
戎葵凝笑墙东。　－
酒杯深浅去年同。　－
试浇桥下水，
今夕到湘中。　－


【虞美人】

　　大光祖席，醉中赋长短句。

张帆欲去仍搔首，　＾
更醉君家酒。　＾
吟诗日日待春风，　－
及至桃花开后却匆匆。　－

歌声频为行人咽，　＾
记著樽前雪。　＾
明朝酒醒大江流，　－
满载一船离恨向衡州。　－


【临江仙】

　　夜登小阁，忆洛中旧游。

忆昔午桥桥上饮，
坐中多是豪英。　－
长沟流月去无声。　－
杏花疏影里，
吹笛到天明。　－

二十余年如一梦，
此身虽在堪惊。　－
闲登小阁看新晴。　－
古今多少事，
渔唱起三更。　－



７４　　岳飞　　二首
　　　　录自艺海珠尘本岳忠武王集


【满江红】

怒发冲冠，
凭阑处，
潇潇雨歇。　＾
抬望眼、仰天长啸，
壮怀激烈。　＾
三十功名尘与土，
八千里路云和月。　＾
莫等闲白了少年头，
空悲切。　＾

靖康耻，
犹未雪。　＾
臣子憾，
何时灭？　＾
驾长车踏破，
贺兰山缺。　＾
壮志饥餐胡虏肉，
笑谈渴饮匈奴血。　＾
待从头收拾旧山河，
朝天阙。　＾


【小重山】

昨夜惊蛩不住鸣。　－
惊回千里梦，
已三更。　－
起来独自①阶行。　－　　　　　　　　　　①：辶尧
人悄悄，
帘外月胧明。　－

白首为功名。　－
旧山松竹老，
阻归程。　－
将欲心事付瑶筝。　－
知音少，
弦断有谁听？　－



７５　　吕本中　五首
　　　　录自赵万里辑紫微词


【采桑子】

恨君不似江楼月，
南北东西。　－
南北东西，
只有相随无别离。　－

恨君却似江楼月，
暂满还污。　－
暂满还污，
待得团团是几时？　－


【减字木兰花】

去年今夜，
同醉月明花树下。　＾
此夜江边，　－
月暗长堤柳暗船。　－

故人何处？　＾
带我离愁江外去。　＾
来岁花前，　－
又是今年忆昔年。　－


【菩萨蛮】

高楼只在斜阳里，　＾
春风淡荡人声喜。　＾
携客不嫌频，　－
使君如酒醇。　－

花光人不会，　＾
月色须君醉。　＾
月色与花光，　－
共成今夜长。　－


【踏莎行】

雪似梅花，
梅花似雪，　＾
似和不似都奇艳。　＾
恼人风味阿谁知？
请君问取南楼月。　＾

记得去年，
探梅时节，　＾
老来旧事无人说。　＾
为谁醉倒为水醒？
到今犹恨轻离别。　＾


【清平乐·柳塘书事】

柳塘新涨，　＾
艇子操双桨。　＾
闲倚曲栏成怅望，　＾
是处春愁一样。　＾

傍人几点飞花，　－
夕阳又送栖鸦。　－
试问画楼西畔，
暮云恐近天涯。　－

７６　朱敦儒　十四首
　　　录自强村丛书本樵歌


【水龙吟】

放船千里凌波去，
略为吴山留顾。　＾
云屯水府，
涛随神女，
九江东注。　＾
北客翩然，
壮心偏感，
年华将暮。　＾
念伊嵩旧隐，
巢由故友，
南柯梦，
遽如许！　＾

回首妖氛未扫，
问人间英雄何处？　＾
奇谋报国，
可怜无用，
尘昏白羽。　＾
铁锁横江，
锦帆冲浪，
孙郎良苦。　＾
但愁敲桂棹，
悲吟梁父，
泪流如雨。　＾


【念奴娇】　（３）

插天翠柳，
被何人推上，
一轮明月？　＾
照我藤床凉似水，
飞入瑶台琼阙。　＾
雾冷笙箫，
风轻环佩，
玉锁无人掣。　＾
闲云收尽，
海光天影相接。　＾

谁信有药长生？
素娥新炼就，
飞霜凝雪。　＾
打碎珊瑚，
争似看、仙桂扶疏横绝。　＾
洗尽凡心，
满身清露，
冷浸萧萧发。　＾
明朝尘世，
记取休向人说。　＾


＜又＞

晚凉可爱，
是黄昏人静，
风生①叶。　＾　　　　　　　　　　　　　①：↑艹↓频
谁做秋声穿细柳？
初听寒蝉凄切。　＾
旋采芙蓉，
重熏沈水，
暗里香交彻。　＾
拂开冰簟，
小床独卧明月。　＾

老来应免多情，
还因风景好，
愁肠重结。　＾
可惜良宵人不见，
角枕兰衾虚设。　＾
宛转无眠，
起来闲步，
露草时明灭。　＾
银河西去，
画楼残角呜咽。　＾


＜又·垂虹亭＞

放船纵棹，
趁吴江风露，
平分秋色。　＾
帆卷垂虹波面冷，
初落萧萧枫叶。　＾
万顷琉璃，
一轮金鉴，
与我成三客。　＾
碧空寥廓，
瑞星银汉争白。　＾

深夜悄悄鱼龙，
灵旗收暮霭，
天光相接。　＾
莹澈乾坤，
全放出、叠玉层冰宫阙。　＾
洗尽凡心，
梦想都销歇。　＾
胸中云海，
浩然犹浸明月。　＾


【临江仙】

直自凤凰城破后，
擘钗破镜分飞。　－
天涯海角音信稀。　－
梦回辽海北，
魂断玉关西。　－

月解重圆星解聚，
如何不见人归？　－
今春还听杜鹃啼。　－
年年看塞雁，
一十四番回。　－


【鹧鸪天】　（２）

检尽历头冬又残，　－
爱他凤雪忍他寒。　－
拖条竹杖家家酒，
上个篮舆处处山。　－

添老大，
转痴顽，　－
谢添教我老来闲。　－
道人还了鸳鸯债，
纸帐梅花醉梦间。　－


＜又＞

唱得梨园绝代声，　－
前朝惟数李夫人。　－
自从惊破霓裳后，
楚奏吴歌扇里新。　－

秦嶂雁，
越溪砧，　－
西风北客两飘零。　－
尊前忽听当时曲，
侧帽停杯泪满巾。　－


【朝中措】　（２）

先生筇杖是生涯，　－
挑月更担花。　－
把住都无憎爱，
放行总是烟霞。　－

飘然携去，
旗亭问酒，
萧寺寻茶。　－
恰似黄鹂无定，
不知飞到谁家？　－


＜又＞

红稀绿暗掩重门，　－
芳径罢追寻。　－
已是老于前岁，
那堪穷似他人！　－

一杯自劝，
江湖倦客，
风雨残春。　－
不是酴①相伴，　　　　　　　　　　　　　　　①：酉麋
如何过得黄昏？　－


【好事近·渔父词】　（２）

摇首出红尘，
醒醉更无时节。　＾
活计绿蓑青笠，
惯披霜冲雪。　＾

晚来风定钓丝闲，
上下是新月。　＾
千里水天一色，
看孤鸿明灭。　＾


＜又＞

短棹钓船轻，
江上晚烟笼碧。　＾
塞雁海鸥分路，
占江天秋色。　＾

锦鳞拨拉满篮鱼，
取酒价相敌。　＾
风顺片帆归去，
有何人留得？　＾


【卜算子】　（２）

古涧一枝梅，
免被园林锁。　＾
路远山深不怕寒，
似共春相①。　＾　　　　　　　　　　　　　　　　①：走朵

幽思有谁知？
托契都难可。　＾
独自风流独自香，
明月来寻我。　＾


＜又＞

旅雁向南飞。，
风雨云初失。　＾
饥渴辛勤两翅垂，
独下寒汀立。　＾

鸥鹭苦难亲，
①缴忧相逼。　＾　　　　　　　　　　　　　　　　①：矢曾
云海茫茫无处归，
谁听哀鸣急？　＾


【相见欢】

金陵城上西楼，　－
倚清秋，　－
万里夕阳垂地大江流。　－

中原乱，　＾
簪缕散，　＾
几时收？　－
试倩悲风吹泪过扬州。　－



７７　　张孝祥　六首
　　　　录自四部丛刊影宋本于湖居士乐府


【六州歌头】

长淮望断，
关塞莽然平。　－
征尘暗，
霜风劲，
悄边声，　－
黯销凝。　－
追想当年事，
殆天数，
非人力，
洙泗上，
弦歌地，
亦膻腥。　－
隔水毡乡，
落日牛羊下，
区脱纵横。　－
看名王宵猎，
骑火一川明，　－
笳鼓悲鸣，　－
遣人惊。　－

念腰间箭，
匣中剑，
空埃蠹，
竟何成！　－
时易失，
心徒壮，
岁将零，　－
渺神京。　－
千羽方怀远，
静烽燧，
且休兵。　－
冠盖使，
纷驰骛，
若为情。　－
闻道中原遗老，
常难望、翠葆霓旌。　－
使行人到此，
忠愤气填膺，　－
有泪如倾。　－


【念奴娇·过洞庭】

洞庭青草，
近中秋、更无一点风色。　＾
玉鉴琼田三万顷，
著我扁舟一叶。　＾
素月分辉，
明河共影，
表里俱澄澈。　＾
悠然心会，
妙处难与君说。　＾

应念岭表经年，
孤光自照，
肝胆皆冰雪。　＾
短发萧骚襟袖冷，
稳泛沧浪空阔。　＾
尽吸西江，
细斟北斗，
万象为宾客。　＾
扣舷独笑，
不知今夕何夕？　＾


【西江月·丹阳湖】
　　　　录自绝妙好词

问讯湖边春色，
重来又是三年。　－
东风吹我过湖船，　－
杨柳丝丝拂面。　＾

世路如今已惯，
此心到处悠然。　－
寒光亭下水如天，　－
飞起沙鸥一片。　＾

　　【案：毛氏汲古阁宋六十家词题作“洞庭”。】


【水调歌头】　（２）

＜泛湘江＞

濯足夜滩急，
①发北风凉。　－　　　　　　　　　　　　①：日希
吴山楚泽行遍，
只欠到潇湘。　－
买得扁舟归去，
此事天公付我，
六月下沧浪。　－
蝉蜕尘埃外，
蝶梦水云乡。　－

制荷衣，
纫兰佩，
把琼芳。　－
湘妃起舞一笑，
抚瑟奏清商。　－
唤起儿辈觉，
此乐未渠央。　－

　　【案：毛氏汲古阁宋六十家词题作“过潇湘寺”。】


＜和庞佑父＞

雪洗虏尘静，
风约楚云留。　－
何人为写悲壮？
吹角古城楼。　－
湖海平生豪气，
关塞如今风景，
剪烛看吴钩。　－
剩喜燃犀处，
骇浪与天浮。　－

忆当年，
周与谢，
富春秋。　－
小乔初嫁，
香囊未解，
勋业故优游。　－
赤壁矶头落照，
肥水桥边衰草，
渺渺唤人愁。　－
我欲乘风去，
击楫誓中流。　－

　　【案：毛氏汲古阁宋六十家词题作“闻采石战胜”。】


【浣溪沙·荆州约马举先登城楼观塞】

霜日明霄水蘸空，　－
明鞘声里绣旗红，　－
澹烟衰草有无中。　－

万里中原烽火北，
一尊浊酒戍楼东，　－
酒阑挥泪向悲风。　－

　　【案：题据毛氏汲古阁宋六十家词补。】



７８　　韩元吉　二首
　　　　录自强村丛书本南涧诗余


【好事近】

　　汴京赐宴，闻教坊乐，有感。

凝碧旧池头，
一听管弦凄切。　＾
多少梨园声在，
总不堪华发。　＾

杏花无处避春愁，
也傍野烟发。　＾
惟有御沟声断，
似知人呜咽。　＾


【六州歌头·桃花】

东风著意，
先上小桃枝。　－
红粉腻，　＾
娇如醉，　＾
倚朱扉。　－
记年时，　－
隐映新妆面，　＾
临水岸，　＾
春将半，　＾
云日暖，　＾
斜桥转，　＾
夹城西。　－
草软莎平，
跋马垂杨渡，
玉勒争嘶。　－
认峨眉凝笑，
脸薄拂燕支。　－
绣户曾窥，　－
恨依依。　－

共携手处，　＾
香如雾，　＾
红随步，　＾
怨春迟。　－
销瘦损，　＾
凭谁问？　＾
只花知，　－
泪空垂。　－
旧日堂前燕，
和烟雨，
又双飞。　－
人自老，　＾
春长好，　＾
梦佳期。　－
前度刘郎，
几许风流地，
花也应悲。　－
但茫茫暮霭，
目断武陵①，　　　　　　　　　　　　　　①：奚谷
往事难追。　－



７９　　陆游　　九首
　　　　录自汲古阁宋六十家词本放翁词


【鹧鸪天】

家住苍烟落照间，　－
丝毫尘事不相关。　－
斟残玉瀣行穿竹，
卷罢黄庭卧看山。　－

贪啸傲，
任衰残，　－
不妨随处一开颜。　－
元知造物心肠别，
老却英雄似等闲！　－


【钗头凤】

红酥手，　＾
黄①酒，　＾　　　　　　　　　　　　　　①：‘腾’之‘马’改‘糸’
满城春色宫墙柳。　＾
东风恶，　＾
欢情薄。　＾
一怀愁绪，
几年离索。　＾
错！
错！
错！

春如旧，　＾
人空瘦，　＾
泪痕红①鲛绡透。　＾　　　　　　　　　　①：氵邑
桃花落。　＾
闲池阁。　＾
山盟虽在，
锦书难托。　＾
莫！　＾
莫！　＾
莫！　＾


【卜算子·咏梅】

驿外断桥边，
寂寞开无主。　＾
已是黄昏独自愁，
更著风和雨。　＾

无意苦争春，
一任群芳妒。　＾
零落成泥碾作尘，
只有香如故。　＾


【夜游宫】

　　记梦，寄师伯混。

雪晓清笳乱起，　＾
梦游处、不知何地？　＾
铁骑无声望似水。　＾
想关河，
雁门西，
青海际。　＾

睡觉寒灯里，　＾
漏声断、月斜窗纸。　＾
自许封候在万里。　＾
有谁知？
鬓虽残，
心未死。　＾


【渔家傲·寄仲高】

东望山阴何处是？　＾
往来一万三千里。　＾
写得家书空满纸！　＾
流清泪，　＾
书回已是明年事。　＾

寄语红桥桥下水，　＾
扁舟何日寻兄弟？　＾
行遍天涯真老亦！　＾
愁无寐，　＾
鬓丝几缕茶烟里。　＾


【鹊桥仙】　（２）

一竿风月，
一蓑烟雨，
家在钓台西住。　＾
卖鱼生怕近城门，
况肯到红尘深处？　＾

潮生理棹，
潮平系缆，
潮落浩歌归去。　＾
时人错把比严光，
我自是无名渔父。　＾


＜又·夜闻杜鹃＞

茅檐人静，
篷窗灯暗，
春晚连江风雨。　＾
林莺巢燕总无声，
但月夜常啼杜宇。　＾

催成清泪，
惊残孤梦，
又拣深枝飞去。　＾
故山独自不堪听，
况半世飘然羁旅。　＾


【诉衷情】

当年万里觅封候，　－
匹马戍梁州。　－
关河梦断何处？
尘暗旧貂裘。　－

胡未灭，
鬓先秋，　－
泪空流。　－
此生谁料，
心在天山，
身老沧洲！　－


【谢池春】

壮岁从戎，
曾是气吞残虏。　＾
阵云高、狼烟夜举。　＾
朱颜青鬓，
拥雕戈西戍。　＾
笑儒冠自多来误。　＾

功名梦断，
却泛扁舟吴楚。　＾
漫悲歌、伤怀吊古。　＾
烟波无际，
望秦关何处？　＾
叹流年又成虚度妒！　＾



８０　　范成大　五首
　　　　录自强村丛书本石湖词


【南柯子】

怅望梅花驿，
凝情杜若洲。　－
香云低处有高楼，　－
可惜高楼不近木兰舟。　－

缄素双鱼远，
题红片叶秋。　－
欲凭江水寄离愁，　－
江已东流那肯更西流。　－


【醉落魄】

栖鸟飞绝，　＾
绛河绿雾星明灭。　＾
烧香曳簟眠清樾。　＾
花影吹笙，
满地淡黄月。　＾

好风碎竹声如雪，　＾
昭华三弄临风咽。　＾
鬓丝撩乱纶巾折。　＾
凉满北窗，　＾
休共软红说。　＾


【眼儿媚】

　　萍香道中乍晴，卧舆中困甚，小憩柳塘。

酣酣日脚紫烟浮，　－
妍暖试轻裘。　－
困人天气，
醉人花底，
午梦扶头。　－

春慵恰似春塘水，
一片①纹愁。　－　　　　　　　　　　　　①：‘觳’之‘角’改‘糸’
溶溶泄泄，
东风无力，
欲皱还休。　－


【秦楼月】

楼阴缺，　－
阑干影卧东厢月。　－
东厢月，　－
一天风露，　－
杏花如雪。　－

隔烟催漏金虬咽，　－
罗帏暗淡灯花结。　－
灯花结，　－
片时春梦，　－
江南天阔。　－


【霜天晓角·梅】

晚晴风歇，　＾
一夜春威折。　＾
脉脉花疏天淡，
云来去，
数枝雪。　＾

胜绝，　＾
愁亦绝，　＾
此情谁共说？　＾
惟有两行低雁，
知人倚，
画楼月。　＾

８１　　辛弃疾　四十四首
　　　　录自汲古阁影钞本稼轩词甲乙丙丁集


【摸鱼儿】

　　淳熙已亥，自湖北漕移湖南，同官王正之置酒小山亭，为赋。

更能消几番风雨，
匆匆春又归去。　＾
惜春长恨花开早，
何况落红无数。　＾
春且住！　＾
见说道、天涯芳草迷归路。　＾
怨春不语。　＾
算只有殷勤，
画檐蛛网，
尽日惹飞絮。　＾

长门事，
准拟佳期又误。　＾
蛾眉曾有人妒。　＾
千金纵买相如赋，
脉脉此情谁诉？　＾
君莫舞，　＾
君不见、玉环飞燕皆尘土。　＾
闲愁最苦。　＾
休去倚危楼，
斜阳正在，
烟柳断肠处。　＾


【沁园春·带湖新居将成】

三径初成，
鹤怨猿惊，
稼轩未来。　－
甚云山自许，
平生意气；
衣冠人笑，
抵死尘埃。　－
意倦须还，
身闲贵早，
岂为莼羹鲈脍哉？　－
秋江上，
看惊弦雁避，
骇浪船回。　－

东冈更葺茅斋，　－
好都把轩窗临水开。　－
要小舟行钓，
先应种柳；
疏篱护竹，
莫碍观梅。　－
秋菊堪餐，
春兰可佩，
留待先生手自栽。　－
沈吟久，
怕君恩未许，
此意徘徊。　－


【水龙吟】　（２）

　　为韩南涧尚书寿，甲辰岁。

渡江天马南来，
几人真是经纶手？　＾
长安父老，
新亭风景，
可怜依旧！　＾
夷甫诸人，
神州沈陆，
几曾回首？　＾
算平戎万里，
功名本是，
真儒事，
君知否？　＾

况有文章山斗，　＾
对桐阴满庭清昼。　＾
当年堕地，
而今试看，
风云奔走。　＾
绿野风尘，
平泉草木，
东山歌酒。　＾
待他年整顿，
乾坤事了，
为先生寿。　＾


＜又·登建康赏心亭＞

楚天千里清秋，
水随天去秋无际。　＾
遥岑远目，
献愁供恨，
玉簪螺髻。　＾
落日楼头，
断鸿声里，
江南游子。　＾
把吴钩看了，
栏杆拍遍，
无人会，
登临意。　＾

休说鲈鱼堪①，　＾　　　　　　　　　　　　　　①：鱼会
尽西风、季鹰归未？　＾
求田问舍，
怕应羞见，
刘郎才气。　＾
可惜流年，
忧愁风雨，
树犹如此！　＾
倩何人唤取，
红巾翠袖，
①英雄泪。　＾　　　　　　　　　①：‘温’之‘氵’旁改‘扌’旁


【满江红】

　　江行，和杨济翁韵。

过眼溪山，
怪都似、旧时曾识。　＾
是梦里、寻常行遍，
江南江北。　＾
佳处径须携杖去，
能消几两平生屐？　＾
笑尘埃三十九年非，
长为客。　＾

吴楚地，
东南坼。　＾
英雄事，
曹刘敌。　＾
被西风吹尽，
了无陈迹。　＾
楼观才成人已去，
旌旗未卷头先白。　＾
叹人间哀乐转相寻，
今犹昔。　＾


【水调歌头】　（２）

＜盟鸥＞

带湖吾甚爱，
千丈翠奁开。　－
先生杖履无事，
一日走千回。　－
凡我同盟鸥鸟，
今日既盟之后，
来往莫相猜。　－
白鹤在何处？
尝试与偕来。　－

破青萍，
排翠藻，
立苍苔。　－
窥鱼笑汝痴计，
不解举吾杯。　－
废沼荒丘畴昔，
明月清风此夜，
人世几欢哀？　－
东岸绿荫少，
杨柳更须栽。　－


＜又＞

　　舟次扬洲，和人韵。

落日塞尘起，
胡骑猎清秋。　－
汉家组练十万，
列舰耸高搂。　－
谁道投鞭飞渡，
忆昔鸣①血污，　　　　　　　　　　　　　①：骨高
风雨佛狸愁。　－
季子正年少，
匹马黑貂裘。　－

今老矣！
搔白首，
过扬州。　－
倦游欲去江上，
手种橘千头。　－
二客东南名胜，
万卷诗书事业，
尝试与君谋。　－
莫射南山虎，
直觅富民侯。　－


【念奴娇·书东流村壁】

野棠花落，
又匆匆过了，
清明时节。　＾
铲地东风欺客梦，
一枕云屏寒怯。　＾
曲岸持觞，
垂杨系马，
此地曾轻别。　＾
楼空人去，
旧游飞燕能说。　＾

闻道绮陌东头，
行人长见，
帘底纤纤月。　＾
旧恨春江流未断，
新恨云山千叠。　＾
料得明朝，
尊前重见，
镜里花难折。　＾
也应惊问，
近来多少华发？　＾


【鹧鸪天】　（２）

＜代人赋＞

扑面征尘去路遥，　－
香篝渐觉水沈销。　－
山无重数周遭碧，
花不知名分外娇。　－

人历历，
马萧萧，　－
旌旗又过小红桥。　－
愁边剩有相思句，
摇断吟鞭碧玉梢。　－


＜又＞

　　鹅湖归，病起作。

枕簟溪堂冷欲秋，　－
断云依水晚来收。　－
红莲相倚浑如醉，
白鸟无言定自愁。　－

书咄咄，
且休休，　－
一丘一壑也风流。　－
不知筋力衰多少，
但觉新来懒上楼。　－


【丑奴儿】

　　博山道中，效李易安体。

千峰云起，
骤雨一霎儿价。　＾
更远树斜阳，
风景怎生图画？　＾
青旗卖酒，
山那畔别有人间，
只消山水光中，
无事过这一夏。　＾

午醉醒时，
松窗竹户，
万千潇洒。　＾
野鸟飞来，
又是一般闲暇。　＾
却怪白鸥，
觑著人欲下未下。　＾
旧盟都在，
新来莫是，
别有说话？　＾


【菩萨蛮·书江西造口壁】

郁孤台下清江水，　＾
中间多少行人泪？　＾
东北是长安，　－
可怜无数山。　－

青山遮不住，　＾
毕竟江流去！　＾
江晚正愁予，　－
山深闻鹧鸪。　－

　　【案：四印斋本“东北是”作“西北望”，“江流”作“东流”。】


【木兰花慢·滁州送范［亻卒］】

老来情味减，
对别酒，
怯流年。　－
况屈指中秋，
十分好月，
不照人圆。　－
无情水都不管，
共西风只等送归船。　－
秋晚莼鲈江上，
夜深儿女灯前。　－

征衫，　－
便好去朝天，　－
玉殿正思贤。　－
想夜半承明，
留教视草，
却遣筹边。　－
长安故人问我，
道寻常泥酒只依然。　－
目断秋霄落雁，
醉来时响空弦。　－


【祝英台令·晚春】

宝钗分，
桃叶渡，　＾
烟柳暗南浦。　＾
怕上层楼，
十日九风雨。　＾
断肠片片飞红，
都无人管，
倩谁唤流莺声住？　＾

鬓边觑，　＾
试把花卜心期，
才簪又重数。　＾
罗帐灯昏，
呜咽梦中语：　＾
是他春带愁来，
春归何处？　＾
却不解将愁归去？　＾

　　【案：稼轩长短句调作“祝英台近”。】


【青玉案·元夕】

东风夜放花千树，　＾
更吹落，
星如雨。　＾
宝马雕车香满路。　＾
凤箫声动，
玉壶光转，
一夜鱼龙舞。　＾

蛾儿雪柳黄金缕，　＾
笑语盈盈暗香去。　＾
众里寻他千百度。　＾
蓦然回首，
那人却在，
灯火阑珊处。　＾


【霜天晓月·旅兴】

吴头楚尾，　＾
一棹人千里。　＾
休说旧愁新恨，
长亭树，
今如此！　＾

宦游吾倦矣！　＾
玉人留我醉。　＾
明日落花寒食，
得且住，
为佳耳。　＾


【清平乐】　（２）

茅檐低小，　＾
溪上青青草。　＾
醉里吴音相媚好，　＾
白发谁家翁媪？　＾

大儿锄豆溪东，　－
中儿正织鸡笼。　－
最喜小儿无赖，
溪头卧剥莲蓬。　－


＜又·独宿博山王氏庵＞

①床饥鼠，　＾　　　　　　　　　　　　　　　　　①：辶尧
蝙蝠翻灯舞。　＾
屋上松风吹急雨，　＾
破纸窗间自语。　＾

平生塞北江南，　－
归来华发苍颜。　－
布被秋宵梦觉，
眼前万里江山。　－


【满江红】　（２）

敲碎离愁，
纱窗外、风摇翠竹。　＾
人去后，
吹箫声断，
倚楼人独。　＾
满眼不堪三月暮，
举头已觉千山绿。　＾
但试将一纸寄来书，
从头读。　＾

相思字，
空盈幅。　＾
相思意，
何时足？　＾
滴罗襟点点，
泪珠盈掬。　＾
芳草不迷行客路，
垂杨只碍离人目。　＾
最苦是立尽月黄昏，
阑干曲。　＾


＜又·暮春＞

家住江南，
又过了、清明寒食。　＾
花径里，
一番风雨，
一番狼籍。　＾
流水暗随红粉去，
园林渐觉清阴密。　＾
算年年落尽刺桐花，
寒无力。　＾

庭院静，
空相忆。　＾
无说处，
闲愁极。　＾
怕流莺乳燕，
得知消息。　＾
尺素如今何处也？
彩云依旧无踪迹。　＾
谩教人羞去上层楼，
平芜碧。　＾


【贺新郎】　（２）

　　陈同父自东阳来过余，留十日，与之同游鹅湖，且会朱晦庵于紫
　　溪，不至，飘然东归。既别之明日，余意中殊恋恋，复欲追路，
　　至鹭鸶林，则雪深泥滑，不得前矣。独饮方村，怅然久之，颇恨
　　挽留之不遂也。夜半投宿吴氏泉湖四望楼，闻邻笛悲甚，为赋贺
　　新郎以见意。又五日，同父书来索词。心所同然者如此，可发千
　　里一笑。

把酒长亭说。　＾
看渊明、风流酷似，
卧龙诸葛。　＾
何处飞来林间鹊？
蹙踏松梢残雪，　＾
要破帽多添华发。　＾
剩水残山无态度，
被疏梅料理成风月。　＾
两三雁，
也萧瑟。　＾

佳人重约还轻别。　＾
怅清江、天寒不渡，
水深冰合。　＾
路断车轮生四角，
此地行人销骨。　＾
问谁使君来愁绝？　＾
铸就而今相思错，
料当初费尽人间铁。　＾
长夜笛，
莫吹裂。　＾


＜又·听琵琶＞

凤尾弄香拨。　＾
自开元、霓裳曲罢，
几番风月？　＾
最苦浔阳江头客，
画舸亭亭待发。　＾
记出塞、黄云堆雪。　＾
马上离愁三万里，
望昭阳宫殿孤鸿没。　＾
弦解语，
恨难说。　＾

辽阳驿使音尘绝。　＾
琐窗寒、轻拢慢捻，
泪珠盈睫。　＾
推手含情脉脉还却手，
一抹凉州哀彻。　＾
千古事、云飞烟灭。　＾
贺老定场无消息，
想沈香亭北繁华歌。　＾
弹到此，
为呜咽。　＾

　　【案：四印斋本题作“赋琵琶”。】


【水龙吟】

　　用些语再题瓢泉，歌以饮客，声韵甚谐，客为之［酉爵］。

听兮清佩琼瑶些，　－＾
明兮镜秋毫些。　－＾
君无去此，
流香涨腻，
生蓬蒿些。　－＾
虎豹甘人，
渴而饮汝，
宁猿猱些。　－＾
大而流江海，
覆舟如芥，
君无助狂涛些。　－＾

路险兮山高些，　－＾
愧余独处无聊些。　－＾
冬槽春盎，
归来为我，
制松醪些。　－＾
其外芬芳，
团龙片凤，
煮云膏些。　－＾
古人兮既往，
嗟余之乐，
乐箪瓢些。　－＾


【沁园春·再到期思卜筑】

一水西来，
千丈晴虹，
十里翠屏。　－
喜草堂经岁，
重来杜老；
斜川好景，
不负渊明。　－
老鹤高飞，
一枝投宿，
长笑蜗牛戴屋行。　－
平章了，
待十分佳处，
著个茅亭。　－

青山意气峥嵘，　－
似为我归来妩媚生。　－
解频教花鸟，
前歌后舞；
更催云水，
暮送朝迎。　－
酒圣诗豪，
可能无势？
我乃而今驾驭卿。　－
清溪上，
被山灵却笑，
白发归耕。　－


【水龙吟·过南剑双溪楼】

举头西北浮云，
倚天万里须长剑。　＾
人言此地，
夜深长见，
斗牛光焰。　＾
我觉山高，
潭空水冷，
月明星淡。　＾
待燃犀下看，
凭阑却怕，
风雷怒，
鱼龙惨。　＾

峡束沧江对起，
过危楼、欲飞还敛。　＾
元龙老矣！
不妨高卧，
冰壶凉簟。　＾
千古兴亡，
百年悲笑，
一时登览。　＾
问何人又卸，
片帆沙岸，
系斜阳缆？　＾


【鹧鸪天】　（３）

　　鹅湖归，病起作。

着意寻春懒便回，　－
何如信步两三杯？　－
山才好处行还倦，
诗未成时雨早催。　－

携竹杖，
更芒鞋。　－
朱朱粉粉野蒿开。　－
谁家寒食归宁女，
笑语柔桑陌上来？　－


＜又·重九席上再赋＞

有甚闲愁可皱眉？　－
老怀无绪自伤悲。　－
百年旋逐花阴转，
万事长看鬓发知。　－

溪上枕，
竹间棋，　－
怕寻酒伴懒吟诗。　－
十分筋力夸强健，
只比年时病起时！　－


＜又·代人赋＞

陌上柔条破嫩芽，　－
东邻蚕种已生些。　－
平冈细草鸣黄犊，
斜日寒林点暮鸦。　－

山远近，
路横斜，　－
青旗沽酒有人家。　－
城中桃李愁风雨，
春在溪头野荠花。　－


【西江月·夜行黄沙道中】

明月别枝惊鹊，
清风半夜鸣蝉。　－
稻花香里说丰年，　－
听取蛙声一片。　－

七八个星天外，
两三点雨山前。　＾
旧时茅店社林边，　＾
路转溪桥忽见。　＾


【鹊桥仙·山行书所见】

松冈避暑，　＾
茅檐避雨，　＾
闲去闲来几度？　＾
醉扶孤石看飞泉，
又却是前回醒处。　＾

东家娶妇，　＾
西家归女，　＾
灯火门前笑语。　＾
酿成千顷稻花香，
夜夜费一天风露。　＾


【蝶恋花】

　　戊申元日立春，席间作。

谁向椒盘簪彩胜？　＾
整整韶华，
争上春风鬓。　＾
往日不堪重记省，　＾
委花长把新春恨。　＾

春未来时先借问，　＾
恨晚开迟，
早又飘零近。　＾
今岁花期消息定，　＾
只愁风雨无凭准。　＾


【清平乐·题上卢桥】

清溪奔快，　＾
不管青山碍。　＾
千里盘盘平世界，　＾
更著溪山襟带。　＾

古今陵谷茫茫，　－
市朝往往耕桑。　－
此地居然形胜，
似曾小小兴亡！　－


【贺新郎】　（２）

　　别茂嘉十二弟，鹈［‘诀’去‘讠’旁右加‘鸟’］、杜鹃实两
　　种，见离骚补注。

绿树听鹈①。　＾　　　　　　　　①：‘诀’去‘讠’旁右加‘鸟’
更那堪、鹧鸪声住，
杜鹃声切。　＾
啼到春归无寻处，
苦恨芳菲都歇。　＾
算未抵人间离别。　＾
马上琵琶关塞黑，
更长门翠辇辞金阙。　＾
看燕燕，
送归妾。　＾

将军百战声名裂，　＾
向河梁、回头万里，
故人长绝。　＾
易水萧萧西风冷，
满座衣冠似雪。　＾
正壮士悲歌未彻。　＾
啼鸟还知如许恨，
料不啼清泪长啼血。　＾
谁共我，
醉明月？　＾


＜又＞

　　邑中园亭，仆皆为赋此词。一日，独坐停云，水声山色，竞来相
　　娱。意溪山欲援例者，遂作数语，庶几仿佛渊明思亲友之意云。

甚矣我衰矣！　＾
怅平生、交游零落，
只今余几？　＾
白空垂三千丈，
一笑人间万事，
问何物能令公喜？　＾
我见青山多妩媚，
料青山见我应如是。　＾
情与貌，
略相似。　＾

一尊搔首东窗里，　＾
想渊明、停云诗就，
此时风味。　＾
江左沈酣求名者，
岂识浊醪妙理？　＾
回首叫云飞风起。　＾
不恨古人吾不见，
恨古人不见吾狂耳！　＾
知我者，
二三子。　＾


【沁园春】

　　将止酒，戒酒杯使勿近。

杯汝来前！
老子今朝，
点检形骸。　－
甚长年抱渴，
咽如焦釜；
于今喜睡，
气似奔雷。　－
汝说刘伶，
古今达者，
醉后何妨死便埋。　－
浑如此，
叹汝于知己，
真少恩哉！　－

更凭歌舞为媒，
算合作平居鸩毒猜。　－
况怨无大小，
生于所爱；
物无美恶，
过则为灾。　－
与汝成言，
勿留亟退，
吾力犹能肆汝杯。　－
杯再拜道：
麾之即去，
招则须来。　－


【粉蝶儿·和晋臣赋落花】

昨日春如十三女儿学绣，　＾
一枝枝不教花瘦。　＾
甚无情便下得雨①风②，　＾　　　　　　　①：亻孱　②：亻愁
向园林铺作地衣红绉。　＾

而今春似轻薄荡子难久。　＾
记前时送春归后，　＾
把春播都酿作一江春酎，　＾
约清愁杨柳岸边相候。　＾


【汉宫春·立春日】

春已归来，
看美人头上，
袅袅春幡。　－
无端风雨，
未肯收尽余寒。　－
年是时燕子，
料今宵梦到西园。　－
浑未办黄柑荐酒，
更传青韭堆盘。　－

却笑东风从此，
便熏梅染柳，
更没些闲。　－
闲时又来镜里，
转变朱颜。　－
清愁不断，
问何人会解连环？　－
生怕见花开花落，
朝来塞雁先还。　－


【太常引】

　　建康中秋，为吕叔潜赋。

一轮秋影转金波，　－
飞镜又重磨。　－
把酒问①娥：　－　　　　　　　　　　　　　　　　①：女亘
被白欺人奈何？　－

乘风好去，
长空万里，
直下看山河。　－
斫去桂婆娑，
人道是清光更多。　－


【沁园春】

　　灵山齐庵赋，时筑偃湖未成。

叠嶂西驰，
万马回旋，
众山欲东。　－
正惊湍直下，
跳珠倒溅；
小桥横截，
缺月初弓。　－
老合投闲，
天教多事，
检校长身十万松。　－
吾庐小，
在龙蛇影外，
风雨声中。　－

争先见面重重，　－
看爽气朝来三数峰。　－
似谢家子弟，
衣冠磊落；
相如庭户，
车骑雍容。　－
我觉其间，
雄深雅健，
如对文章太史公。　－
新堤路，
问偃湖何日，
烟水蒙蒙？　－


【破阵子·为陈同父赋壮语以寄】

醉里挑灯看剑，
梦回吹角连营。　－
八百里分麾下灸，
五十弦翻塞外声，　－
沙场点秋兵。　－

马作的卢飞快，
弓如霹雳弦惊。　－
了却君王天下事，
赢得生前身后名，　－
可怜白发生！　－


【鹧鸪天】

　　有客慨然谈功名，因追念少年时事，戏作。

壮岁旌旗拥万夫，　－
锦①突骑渡江初。　－　　　　　　　　　　①：衤詹
燕兵夜①银胡②，　－　　　　　　　　　　①：女足　②：革录
汉箭朝飞金仆姑。　－

追往事，
叹今吾，　－
春风不染白髭须。　－
都将万字平戎策，
换得东家种树书。　－


【鹊桥仙·赠鹭鸶】

溪边白鹭，　＾
来吾告汝：　＾
溪里鱼儿堪数。　＾
主人怜汝汝怜鱼，
要物我欣然一处。　＾

白沙远浦，　＾
青泥别渚，　＾
剩有虾跳鳅舞。　＾
任君飞去饱时来，
看头上风吹一缕。　＾


【西江月·遣兴】

醉里且贪欢笑，
要愁那得功夫？　－
近来始觉古人书，　＾
信著全无是处。　＾

昨夜松边醉倒，
问松：我醉何如？　－
只疑松动要来扶，　－
以手推松曰：去！　＾


【永遇乐·京口北固亭怀古】
　　　　录自四印斋本稼轩长短句

千古江山，
英雄无觅，
孙仲谋处。　＾
舞榭歌台，
风流总被，
雨打风吹去。　＾
斜阳草树，
寻常巷陌，
人道寄奴曾住。　＾
想当年金戈铁马，
气吞万里如虎。　＾

元嘉草草，
封狼居胥，
赢得仓皇北顾。　＾
四十三年，
望中犹记，
烽火扬州路。　＾
可堪回首，
佛狸祠下，
一片神鸦社鼓。　＾
凭谁问，
廉颇老矣，
尚能饭否？　＾

８２　　陈亮　　五首
　　　　录自汲古阁宋六十家词本龙川词


【水调歌头·送章德茂大卿使虏】

不见南师久，
谩说北群空。　－
当场只手，
毕竟还我万夫雄。　－
自笑堂堂汉使，
得似洋洋河水，
依旧只流东。　－
且复穹庐拜，
会向①街逢。　－　　　　　　　　　　　　　　　　①：↑蒿↓禾

尧之都，
舜之壤，
禹之封。　－
于中应有，
一个半个耻臣戎。　－
万里腥膻如许，
千古英灵安在？
磅礴几时通？　－
胡运何须问，
赫日自当中。　－


【念奴娇·登多景楼】

危楼还望，
叹此意、今古几人曾会？　＾
鬼设神施，
浑认作、天限南疆北界。　＾
一水横陈，
连冈三面，
做出争雄势。　＾
六朝何事，
只成门户私计？　＾

因笑王谢诸人，
登高怀远，
也学英雄涕。　＾
凭却江山管不到，
河洛腥膻无际。　＾
正好长驱，
不须反顾，
寻取中流誓。　＾
小儿破贼，
势成宁问强对？　＾


【鹧鸪天·怀王道甫】

落魄行歌记昔游，　－
头颅如许尚何求？　－
心肝吐尽无余事，
口腹安然岂无谋？　－

才怕暑，
又伤秋，　－
天涯梦断有书不？　－
大都眼孔新来浅，
羡尔微官作计周。　－


【水龙吟·春恨】

闹花深处层楼，
画帘半卷东风软。　＾
春归翠陌，
平莎茸嫩，
垂杨金浅。　＾
迟日催花，
淡云阁雨，
轻寒轻暖。　＾
恨芳菲世界，
游人未赏，
都付与，
莺和燕。　＾

寂寞凭高念远，
向南楼一声归雁。　＾
金钗斗草，
青丝勒马，
风流云散。　＾
罗绶分香，
翠绡封泪，
几多幽怨？　＾
正销魂又是，
疏烟淡月，
子规声断。　＾


【虞美人·春愁】

东风荡①轻云缕，　＾　　　　　　①‘扬’之‘扌’旁改‘风’旁
时送萧萧雨。　＾
水边台榭燕新归，　－
一口香泥湿带落花飞。　－

海棠糁径铺香绣，　＾
依旧成春瘦。　＾
黄昏庭院柳啼鸦，　－
记得那人和月折梨花。　－



８３　　刘过　　三首
　　　　录自汲古阁宋六十家词本龙洲词


【沁园春】

　　寄辛承旨。时承旨招，不赴。

斗酒①肩，　　　　　　　　　　　　　　　①：↑夕↓一↓（矢＜比）
风雨渡江，
岂不快哉？　－
被香山居士，
约林和靖，
与坡仙老，
驾勒吾回。　－
坡谓：“西湖，
正如西子，
浓抹淡妆临照台。”　－
二公者，
皆调头不顾，
只管传杯。　－

自言：“天竺去来，　－
图画里峥嵘楼阁开。　－
爱纵横二涧，
东西水①；　　　　　　　　　　　　　　　①：辶尧
两峰南北，
高下云堆。”　－
逋曰：“不然，
暗香浮动，
不若孤山先访梅。　－
须晴去，
访稼轩未晚，
且此徘徊。”　－


【贺新郎】

老去相如倦，　＾
向文君、说似而今，
怎生消遣？　＾
衣袂京尘曾染处，
空有香红尚软。　＾
料彼此魂销肠断。　＾
一枕新凉眠客舍，
听梧桐疏雨秋风颤。　＾
灯晕冷，
记初见。　＾

楼低不放珠帘卷。　＾
晚妆残、翠蛾狼藉，
泪痕流脸。　＾
人道愁来须①酒，　　　　　　　　　　　　　　　　①：歹带
无奈愁深酒浅。　＾
但托意焦琴纨扇。　＾
莫鼓琵琶江上曲，
怕荻花枫叶俱凄怨。　＾
云万叠，
寸心远。　＾


【糖多令】

　　安远楼小集，侑觞歌板之姬黄其性者，乞词于龙洲道人，为赋此
　　糖多令。同柳阜之、刘去非、石民瞻、周嘉仲、陈孟参、孟容。
　　时八月五日也。

芦叶满汀洲，　－
寒沙带浅流。　－
二十年重过南楼。　－

柳下系船犹未稳，
能几日？
又中秋。　－

黄鹤断矶头，　－
顾人曾到不？　－
旧江山浑是新愁。　－
欲买桂花同载酒，
终不似，
少年游？　－



８４　　姜夔　　二十三首
　　　　录自强村丛书本白石道人歌曲


【小重山令·赋潭州红梅】

人绕湘皋月坠时，　－
斜横花树小，
浸愁漪。　－
一春幽事有谁知？　－
东风冷，
香远茜裙归。　－

鸥去昔游非。　－
遥怜花可可，
梦依依。　－
九疑云杳断魂啼，　－
相思血，
都沁绿筠枝。　－


【江梅引】

　　丙辰之冬，予留梁溪，将诣淮而不得，因梦思以述志。

人间离别易多时。　－
见梅枝，　－
忽相思。　－
几度小窗幽梦手同携？　－
今夜梦中无觅处，
漫裴回。　－
寒侵被，
尚未知。　－

湿红恨墨浅对题。　－
宝筝空，
无雁飞。　－
俊游巷陌，
算空有古木斜晖。　－
旧约扁舟心事已成非！　－
歌罢淮南春草赋，
又萋萋。　－
漂零客，
泪满衣。　－


【鬲溪梅令】

　　丙辰冬，自无锡归，作此寓意。

好花不与①香人，　－　　　　　　　　　　　　　　①：歹带
浪粼粼。　－
又恐春风归去绿成荫，　－
玉钿何处寻？　－

木兰双桨梦中云，　－
小横陈。　－
漫向孤山山下觅盈盈，　－
翠禽啼一春。　－


【点绛唇】

　　丁未冬，过吴松作。

燕雁无心，
太湖西畔随云去。　＾
数峰清苦，
商略黄昏雨。　＾

第四桥边，
拟共天随住。　＾
今何许？　＾
凭栏怀古，
残柳参差舞。　＾


【鹧鸪天】　（２）

＜正月十一日观灯＞

巷陌风光纵赏时，　－
笼纱未出马先嘶。　－
白头居士无呵殿，
只有乘肩小女随。　－

花满市，
月侵衣，　－
少年情事老来悲。　－
沙河塘上春寒浅，
看了游人缓缓归。　－


＜又·元夕有所梦＞

肥水东流无尽期，　－
当初不合种相思。　－
梦中未比丹青见，
暗里忽惊山鸟啼。　－

春未绿，
鬓先丝，　－
人间别久不成悲。　－
谁教岁岁红莲夜，
两处沉吟各自知。　－


【踏莎行】

　　自沔东来，丁未元日至金陵，江上感梦而作。

燕燕轻盈，
莺莺娇软，　＾
分明又向华胥见。　＾
夜长争得薄情知？
春初早被相思染。　＾

别后书辞，
别时针线，　＾
离魂暗逐郎行远。　＾
淮南皓月冷千山，
冥冥归去无人管。　＾


【庆宫春】

　　绍熙辛亥除夕，予别石湖归吴兴，雪后，夜过垂虹，尝赋诗云：
　　“笠泽茫茫雁影微，玉峰重叠护云衣；长桥寂寞春寒夜，只有诗
　　人一舸归。”后五年冬，复与俞商卿、张平甫、［金舌］朴翁自
　　封禺同载诣梁溪，道经吴松，山寒天迥，云浪四合，中夕相呼步
　　垂虹，星斗下垂，错杂渔火。朔吹凛凛，卮酒不能支，朴翁以衾
　　自缠，犹相与行吟，因赋此阕，盖过旬涂稿乃定。朴翁咎予无益，
　　然意所耽，不能自已也。平甫、商卿、朴翁皆工于诗，所出奇诡。
　　予亦强追逐之。此行既归，各得五十馀解。

双浆莼波，
一蓑松雨，
暮愁渐满空阔。　＾
呼我盟鸥，
翩翩欲下，
背人还过木末。　＾
那回归去，
荡云雪、孤舟夜发。　＾
伤心重见，
依约眉山，
黛痕低压。　＾

采香径里春寒，
老子婆娑，
自歌谁答？　＾
垂虹西望，
飘然引去，
此兴平生难遏。　＾
酒醒波远，
政凝想、明①素袜。　＾　　　　　　　　　　　　　①：王当
如今安在？
唯有阑杆，
伴人一霎。　＾


【齐天乐】（黄钟宫）

　　丙辰岁，与张功父会饮张达可之堂。闻屋壁间蟋蟀有声，功父约
　　予同赋，以授歌者。功父先成，辞甚美。予裴回末利花间，仰见
　　秋月，顿起幽思，寻亦得此。蟋蟀，中都呼为促织，善斗。好事
　　者或以二三十万钱致一枚，镂象齿为楼观以贮之。

庾郎先自吟愁赋，
凄凄更闻私语。　＾
露湿铜铺，
苔侵石井，
都是曾听伊处。　＾
哀音似诉。　＾
正思妇无眠，
起寻机杼。　＾
曲曲屏山，
夜凉独自甚情绪？　＾

西窗又吹暗雨。　＾
为谁频断续，
相和砧杵？　＾
候馆迎秋，
离宫吊月，
别有伤心无数。　＾
豳诗漫舆。　＾
笑篱落呼灯，
世间儿女。　＾
写入琴丝，
一声声更苦。　＾　　　【自注：宣、政间，有士大夫制蟋蟀吟。】


【满江红】

　　满江红，旧调用仄韵，多不协律。如末句云“无心扑”三字，歌
　　者将“心”字融入去声，方谐音律。予欲以平韵为之，久不能成。
　　因泛巢湖，闻远岸箫鼓声，问之舟师，云“居人为此湖神姥寿也。”
　　予因祝曰：“得一席风径至居巢，当以平韵满江红为迎送神曲。”
　　言讫，风与笔俱驶，顷刻而成。末句云“闻佩环”，则协律矣。
　　书于绿笺，沉于白浪。辛亥正月晦也。是岁六月，复过祠下，因
　　刻之柱间。有客来自居巢，云：“土人祠姥，辄能歌此词。”按：
　　曹操至濡须口，孙权遗操书曰：“春水方生，公宜速去。”操曰：
　　“孙权不欺孤”，乃撤军还。濡须口与东关相近，江湖水之所出
　　入。予意春水方生，必有司之者，故归其功于姥云。

仙姥来时，
正一望千顷翠澜。　－
旌旗共乱云俱下，
依约前山。　－
命驾群龙金作轭，
相从诸娣玉为冠。　－　　【自注：庙中列坐如夫人者十三人。】
向夜深风定悄无人，
闻佩环。　－

神奇处，
君试看。　－
奠淮右，
阻江南。　－
遣六丁雷电，
别守东关。　－
却笑英雄无好手，
一篙春水走曹瞒。　－
又怎知人在小红楼，
帘影间？　－



【一萼红】

　　丙午人日，予客长沙别驾之观政堂。堂下曲沼，沼西负古垣，有
　　卢橘幽篁，一径深曲。穿径而南，官梅数十株，如椒、如菽，或
　　红破白露，枝影扶疏。著屐苍苔细石间，野兴横生。亟命驾登定
　　王台，乱湘流，入麓山，湘云低昂，湘波容与，兴尽悲来，醉吟
　　成调。

古城阴，　－
有官梅几许，
红萼未宜簪。　－
池面冰胶，
墙腰雪老，
云意还又沈沈。　－
翠藤共间穿径竹，
渐笑语惊起卧沙禽。　－
野老林泉，
故王台榭，
呼唤登临。　－

南去北来何事？
荡湘云楚水，
目极伤心。　－
朱户黏鸡，
金盘簇燕，
空叹时序侵寻。　－
记曾共西楼雅集，
想垂杨还袅万丝金。　－
待得归鞍到时，
只怕春深。　－


【念奴娇】

　　予客武陵，湖北宪治在焉。古城野水，乔木参天。予与二三友，
　　日荡舟其间，薄荷花而饮，意象幽闲，不类人境。秋水且涸，荷
　　叶出地寻丈。因列坐其下，上不见日，清风徐来，绿云自动，间
　　于疏处，窥见游人画船，亦一乐也。［去曷］来吴兴，数得相羊
　　荷花中，又夜泛西湖，光景奇绝，故以此句写之。

闹红一舸，
记来时、尝与鸳鸯为侣。　＾
三十六陂人未到，
水佩风裳无数。　＾
翠叶吹凉，
玉容销酒，
更洒菰蒲雨。　＾
嫣然摇动，
冷香飞上诗句。　＾

日暮，　＾
青盖亭亭，
情人不见，
争忍凌波去？　＾
只恐舞衣寒易落，
愁入西风南浦。　＾
高柳垂阴，
老鱼吹浪，
留我花间住。　＾
田田多少，
几回沙际归路。　＾


【琵琶仙】

　　吴都赋云：“户藏烟浦，家具画船。”唯吴兴为然。春游之胜，
　　西湖未能过也。己酉岁，予与萧时父载酒南郭，感遇成歌。

双浆来时，
有人似、旧曲桃根桃叶。　＾
歌扇轻约飞花，
蛾眉正奇绝。　＾
春渐远、汀洲自绿，
更添了几声啼①。　＾　　　　　　　　　　①：‘诀’去‘讠’旁右加‘鸟’
十里扬州，
三生杜牧，
前事休说。　＾

又还是宫烛分烟，
奈愁里匆匆换时节。　＾
都把一襟芳思，
与空阶榆荚。　＾
千万缕、藏鸦细柳，
为玉尊起舞回雪。　＾
想见西出阳关，
故人初别。　＾


【探春慢】

　　予自孩幼，从先人宦于古沔，女须因嫁焉。中去复来，几二十年，
　　岂惟姊弟之爱，沔之父老儿女子亦莫不予爱也。丙午冬，千岩老
　　人约予过苕［↑雨↓言］，岁晚乘涛载雪而下，顾念依依，殆不
　　能去。作此曲，别郑次皋、辛克清、姚刚中诸君。

衰草愁烟，
乱鸦送日，
风沙回旋平野。　＾
拂雪金鞭，
欺寒茸帽，
还记章台走马。　＾
谁念漂零久，
谩赢得幽怀难写。　＾
故人清沔相逢，
小窗间共情话。　＾

长恨离多会少，
重访问竹西，
珠泪盈把。　＾
雁碛波平，
渔汀人散，
老去不堪游冶。　＾
无奈苕溪月，
又照我扁舟东下。　＾
甚日归来？
梅花零乱春夜。　＾


【八归·湘中送胡德华】

芳莲坠纷，
疏桐吹绿，
庭院暗雨乍歇。　＾
无端抱影销魂处，
还见筱墙萤暗，
藓阶蛩切。　＾
送客重寻西去路，
问水面琵琶谁拨？　＾
最可惜一片江山，
总付与啼①！　　　　　　　　　　　　　　①：‘诀’去‘讠’旁右加‘鸟’

长恨相从未款，
而今何事，
又对西风离别？　＾
渚寒烟淡，
棹移人远，
缥缈行舟如叶。　＾
想文君望久，
倚竹愁生步罗袜。　＾
归来后、翠尊双饮，
下了珠帘，
玲珑闲看月。　＾


【扬州慢】（中吕宫）

　　淳熙丙申正日，予过维扬。夜雪初霁，荠麦弥望。入其城则四壁
　　萧条，寒水自碧，暮色渐起，戍角悲吟。予怀怆然，感慨今昔，
　　因自度此曲。千岩老人以为有“黍离”之悲也。

淮左名都，
竹西佳处，
解鞍少驻初程。　－
过春风十里，
尽荠麦青青。　－
自胡马窥江去后，
废池乔木，
犹厌言兵。　－
渐黄昏，
清角吹寒，
都在空城。　－

杜郎俊赏，
算而今重到须惊。　－
纵豆蔻词工，
青楼梦好，
难赋深情。　－
二十四桥仍在，
波心荡冷月无声。　－
念桥边红药，
年年知为谁生？　－


【长亭怨慢】（中吕宫）

　　予颇喜自制曲，初率意为长短句，然后协以律，故前後阕多不同。
　　桓大司马云：“昔年种柳，依依汉南。今看摇落，凄怆江潭。树
　　犹如此，人何以堪？”此语予深爱之。

渐吹尽枝头香絮，　＾
是处人家，
绿深门户。　＾
远浦萦回，
暮帆零乱向何许？　＾
阅人多矣，
谁得似长亭树？　＾
树若有情时，
不会得青青如此！　＾

日暮，　＾
望高城不见，
只见乱山无数。　＾
韦郎去也，
怎忘得玉环分付？　＾
第一是早早归来，
怕红萼无人为主。　＾
算空有并刀，
难翦离愁千缕。　＾


【淡黄柳】（正平调近）

　　客居合肥南城赤阑桥之西，巷陌凄凉，与江左异。唯柳色夹道，
　　依依可怜。因度此阕，以纾客怀。

空城晓角，
吹入垂杨陌。　＾
马上单衣寒恻恻。　＾
看尽鹅黄嫩绿，
都是江南旧相识。　＾

正岑寂，　＾
明朝又寒食。　＾
强携酒，
小桥宅。　＾
怕梨花落尽成秋色。　＾
燕燕飞来，
问春何在？
唯有池塘自碧。　＾


【暗香】（仙吕宫）

　　辛亥之冬，予载雪诣石湖，止既月，授简索句，且徵新声，作此
　　两曲。石湖把玩不已，使工妓隶习之，音节谐婉，乃名之曰暗香、
　　疏影。

旧时月色，　＾
算几番照我，
梅边吹笛？　＾
唤起玉人，
不管清寒与攀摘。　＾
何逊而今渐老，
都忘却春风词笔。　＾
但怪得竹外疏花，
香冷入瑶席。　＾

江国，　＾
正寂寂。　＾
叹寄与路遥，
夜雪初积。　＾
翠尊易泣，
红萼无言耿相忆。　＾
长记曾携手处，
千树压西湖寒碧。　＾
又片片吹尽也，
几时见得？　＾


【疏影】

苔枝缀玉，　＾
有翠禽小小，
枝上同宿。　＾
客里相逢，
篱角黄昏，　＾
无言自倚修竹。　＾
昭君不惯胡沙远，
但暗忆江南江北。　＾
想佩环月夜归来，
化作此花幽独。　＾

犹记深宫旧事，
那人正睡里，
飞近蛾绿。　＾
莫似春风，
不管盈盈，
早与安排金屋。　＾
还教一片随波去，
又却怨玉龙哀曲。　＾
等恁时重觅幽香，
已入小窗横幅。　＾


【凄凉犯】

　　合肥巷陌皆种柳，秋风夕起骚骚然。予客居阖户，时闻马嘶，出
　　城四顾，则荒烟野草，不胜凄黯，乃著此解。琴有凄凉调，假以
　　为名。凡曲言犯者，谓以宫犯商、商犯宫之类，如道调宫上字住，
　　双调宫亦上字住，所住字同，故道调曲中犯双调，或于双调曲中
　　犯道调，其他准此。唐人乐书云：“犯有正、旁、偏、侧。宫犯
　　宫为正，宫犯商为旁，宫犯角为偏，宫犯羽为侧。”此说非也。
　　十二宫所住字各不同，不容相犯，十二宫特可犯商、角、羽耳。
　　予归行都，以此曲示国工田正德，使以哑［↑咸↓角］栗吹之，
　　其韵极美。亦曰瑞鹤仙影。

绿杨巷陌秋风起，
边城一片离索。　＾
马嘶渐远，
人归甚处？
戍楼吹角。　＾
情怀正恶，　＾
更蓑草寒烟淡薄。　＾
似当时将军部曲，
迤逦度沙漠。　＾

追念西湖上，
小舫携歌，
晚花行乐。　＾
旧游在否？
想如今翠凋红落。　＾
漫写羊裙，
等新雁来时系著。　＾
怕匆匆不肯寄与，
误后约。　＾


【翠楼吟】（双调）

　　淳熙丙午冬，武昌安远楼成，与刘去非诸友落之，度曲见志。予
　　去武昌十年，故人有泊舟鹦鹉洲者，闻小姬歌此词，问之，颇能
　　道其事，还吴，为予言之。兴怀昔游，且伤今之离索也。

月冷龙沙，
尘清虎落，
今年汉①初赐。　＾　　　　　　　　　　　　　　　①：酉甫
新翻胡部曲，
听毡幕元戎歌吹。　＾
层楼高峙。　＾
看栏曲萦红，
檐牙飞翠。　＾
人姝丽，　＾
粉香吹下，
夜寒风细。　＾

此地，　＾
宜有词仙，
拥素云黄鹤，
与君游戏。　＾
玉梯凝望久，
叹芳草萋萋千里。　＾
天涯情味。　＾
仗酒祓清愁，
花销英气。　＾
西山外，　＾
晚来还卷，
一帘秋霁。　＾


【湘月】

　　长溪杨胜伯，典长沙楫棹，居濒湘江，窗间所见，如燕公郭熙画
　　图，卧起幽适。丙午七月既望，声伯约予与赵景鲁、景望、萧和
　　父、裕父、时父、恭父，大舟泛湘。放乎中流，山水空寒，烟月
　　交映，凄然其为秋也。坐客皆小冠［纟束］服，或弹琴，或浩歌，
　　或自酌，或援笔搜句。予度此曲，即念奴娇之隔指声也，于双调
　　中吹之。鬲指亦谓之过腔，见晁无咎集。凡能吹竹者，便能过腔
　　也。

五湖旧约，
问经年底事，
长负清景？　＾
暝入西山，
渐唤我、一叶夷犹乘兴。　＾
倦网都收，
归禽时度，
月上汀洲冷。　＾
中流容与，
画桡不点清镜。　＾

谁解唤起湘灵，
烟鬟雾鬓，
理哀弦鸿阵。　＾
玉麈谈玄，
叹坐客、多少风流名胜。　＾
暗柳萧萧，
飞星冉冉，
夜久知秋信。　＾
鲈鱼应好，
旧家乐事谁省。　＾

８５　　史达祖　七首
　　　　录自四印斋刊本梅［奚谷］词


【绮罗香·咏春雨】

做冷欺花，
将烟困柳，
千里偷催春暮。　＾
尽日冥迷，
愁里欲飞还住。　＾
惊粉重、蝶宿西园，
喜泥润、燕归南浦。　＾
最妨它佳约风流，
钿车不到杜陵路。　＾

沈沈江上望极，
还被春潮晚急，
难寻官渡。　＾
隐约遥峰，
和泪谢娘眉妩。　＾
临断岸、新绿生时，
是落红、带愁流处。　＾
记当日、门掩梨花，
剪灯深夜语。　＾


【双双燕·咏燕】

过春社了，
度帘幕中间，
去年尘冷。　＾
差池欲住，
试入旧巢相并。　＾
还相雕梁藻井，　＾
又软语商量不定。
飘然快拂花梢，
翠羽分开红影。　＾

芳径，　＾
芹泥雨润。　＾
爱贴地争飞，
竞夸轻俊。　＾
红楼归晚，
看足柳昏花暝。　＾
应自栖香正稳，　＾
便忘了天涯芳信。　＾
愁损翠黛双蛾，
日日画阑独凭。　＾


【三姝媚】

烟光摇缥瓦，　＾
望情①多风，　　　　　　　　　　　　　　　　　　①：木阎
柳花如洒。　＾
锦瑟横床，
想泪痕尘影，
凤弦常下。　＾
卷出犀帷，
频梦见王孙骄马。　＾
讳道相思，
偷理绡裙，
自惊腰衩。　＾

惆怅南楼遥夜，
记翠箔张灯，
枕肩歌罢。　＾
又入铜驼，
遍旧家门巷，
首询声价。　＾
可惜东风，
将恨与闲花俱谢。　＾
记取崔徽模样，
归来暗写。　＾


【临江仙·闺思】　（２）


倦客如今老矣，
旧时不奈春何？　－
几曾湖上不经过？　－
看花南陌醉，
驻马翠楼歌。　－

远眼愁随芳草，
湘裙忆著春罗。　－
枉教装得旧时多。　－
向来箫鼓地，
犹见柳婆娑。　－


＜又＞

愁与西风应有约，
年年同赴清秋。　－
旧游帘幕记扬州。　－
一灯人著梦，
双燕月当楼。　－

罗带鸳鸯尘暗澹，
更须整顿风流。　－
天涯万一见温柔。　－
瘦应因此瘦，
羞亦为郎羞。　－


【齐天乐·中秋宿真定驿】

西风来劝凉云去，
天东放开金镜。　＾
照野霜凝，
入河桂湿，
一一冰壶相映。　＾
殊方路永。　＾
更分破秋光，
尽成悲境。　＾
有客踌躇，
古庭空自吊孤影。　＾

江南朋旧在许，
也能怜天际，
诗思谁领？　＾
梦断刀头，
书开虿尾，
别有相思随定。　＾
忧心耿耿。　＾
对风鹊残枝，
露①荒井。　＾　　　　　　　　　　　　　　　　　①：↑共↓虫
斟酌①娥，　　　　　　　　　　　　　　　　　　　①：女亘
九秋宫殿冷。　＾


【秋霁】

江水苍苍，
望倦柳愁荷，
共感秋色。　＾
废阁先凉，
古帘空暮，
雁程最嫌风力。　＾
顾园信息，　＾
爱渠入眼南山碧。　＾
念上国，　＾
谁是①鲈江汉未归客？　＾　　　　　　　　　　　　①：鱼会

还又岁晚，
瘦骨临风，
夜闻秋声，
吹动岑寂。　＾
露①悲、清灯冷屋，　　　　　　　　　　　　　　　①：↑共↓虫
翻书愁上鬓毛白。　＾
年少俊游浑断得。　＾
但可怜处，
无奈冉冉魂惊，
采香南浦，
剪梅烟驿。　＾



８６　　朱淑真　三首
　　　　录自四印斋刊本断肠集
还又岁晚，
瘦骨临风，
夜闻秋声，
吹动岑寂。　＾
露①悲、清灯冷屋，　　　　　　　　　　　　　　　①：↑共↓虫
翻书愁上鬓毛白。　＾
年少俊游浑断得。　＾
但可怜处，
无奈冉冉魂惊，
采香南浦，
剪梅烟驿。　＾



８６　　朱淑真　三首
　　　　录自四印斋刊本断肠集


【菩萨蛮】

山亭水榭秋方半，　＾
凤帏寂寞无人伴。　＾
愁闷一番新，　－
双蛾只旧颦。　－

起来临绣户，　＾
时有疏萤度。　＾
多谢月相怜，　－
今宵不忍圆。　－


【清平乐】


恼烟撩露，　＾
留我须臾住。　＾
携手藕花湖上路，　＾
一霎黄梅细雨。　＾

娇痴不怕人猜，　－
和衣睡倒人怀。　－
最是分携时候，
归来懒傍妆台。　－


【蝶恋花】

楼外垂杨千万缕，　＾
欲系青春，
少住春还去。　＾
犹自风前飘柳絮，　＾
随春且看归何处。　＾

绿满山川闻杜宇，　＾
便做无情，
莫也愁人意。　＾
把酒送春春不语，　＾
黄昏却下潇潇雨。　＾



８７　　刘克庄　十一首
　　　　录自强村丛书本后村长短句


【沁园春·梦孚若】

何处相逢？
登宝钗楼，
访铜雀台。　－
唤厨人斫就，
东溟鲸①；　　　　　　　　　　　　　　　　　　　①：鱼会
圉人呈罢，
西极龙媒。　－
天下英雄，
使君与操，
余子谁堪共酒杯？　－
车千两，
载燕南赵北，
剑客奇才。　－

饮酣画鼓如雷，　－
谁信被晨鸡轻唤回？　－
叹年光过尽，
功名未立；
书生老去，
机会方来。　－
使李将军，
遇高皇帝，
万户侯何足道哉？　－
披衣起，
但凄凉感旧，
慷慨生哀。　－


【满江红】　（３）

　　夜雨凉甚，忽动从戎之兴。

金甲①戈，　　　　　　　　　　　　　　　　　　　①：王周
记当日、辕门初立。　＾
磨盾鼻、一挥千纸，
龙蛇犹湿。　＾
铁马晓嘶营壁冷，
楼船夜渡风涛急。　＾
有谁怜猿臂故将军，
无功级？　＾

平戎策，
从军什，
零落尽，
慵收拾。　＾
把茶经香传，
时时温习。　＾
生怕客谈榆塞事，
且教儿诵花间集。　＾
叹臣之壮也不如人，
今何及！　＾


＜又·送宋惠父入江西幕＞

满腹诗书，
余事到、穰苴兵法。　＾
新受了、乌公书币，
著鞭垂发。　＾
黄纸红旗喧道路，
黑风青草空巢穴。　＾
向幼安宣子顶头行，
方奇特。　＾

①峒事，　　　　　　　　　　　　　　　　　　　　①：奚谷
听侬说。　＾
龚逐外，
无长策。　＾
便献俘非勇，
纳降非怯。　＾
帐下健儿休尽锐，
草间赤子俱求和。　＾
到崆峒快寄凯歌来，
宽离别。　＾


＜又＞

　　和王实之韵，送郑伯昌。

怪雨盲风，
留不住、江边行色。　＾
烦问讯、冥鸿高士，
钓鳌词客。　＾
千百年传吾辈话，
二三子系斯文脉。　＾
听王郎一曲玉箫声，
凄金石。　＾

①发处，　　　　　　　　　　　　　　　　　　　　①：日希
怡山碧。　＾
垂钓处，
沧溟白。　＾
笑而今拙宦，
他年遗直。　＾
只顾常留相见面，
未宜轻曲平生膝。　＾
有狂谈欲吐且休休，
惊邻壁。　＾


【水龙吟·自和己亥自寿】

平生酷爱渊明，
偶然一出归来早。　＾
题诗信意，
也书甲子，
也书年号。　＾
陶侃孙儿，
孟嘉甥子，
疑狂疑傲。　＾
与柴桑樵牧，
斜川鱼鸟，
同盟后，
归于好。　＾

除了登临吟啸，　＾
事如天、莫相谘报。　＾
田园闲静，
市朝翻覆，
回头堪笑。　＾
节序催人，
东篱笆菊，
西风吹帽。　＾
做先生处士，
一生一世，
不论资考。　＾


【贺新郎】　（４）

＜送陈真州子华＞

北望神州路。　＾
试平章这场公事，
怎生分付？　＾
记得太行山百万，
曾入宗爷驾驭。　＾
今把作握蛇骑虎。　＾
君去京东豪杰喜，
想投戈下拜真吾父。　＾
谈笑里，
定齐鲁。　＾

两河萧瑟惟狐兔。　＾
问当年祖生去后，
有人来否？　＾
多少新亭挥泪客，
谁梦中原块土？　＾
算事业须由人做。　＾
应笑书生心胆怯，
向车中闭置如新妇。　＾
空目送，
塞鸿去。　＾


＜又·端午＞

深院榴花吐。　＾
画帘开、①衣纨扇，　　　　　　　　　　　　　　　　　　　①：纟束
午风清暑。　＾
儿女纷纷夸结束，
新样钗符艾虎。　＾
早已有游人观渡。　＾
老大难逢场慵作戏，
任陌头年少争旗鼓。　＾
溪雨急，
浪花舞。　＾

灵均标致高如许？　＾
忆生平、继纫兰佩，
更怀椒糈。　＾
谁信骚魂千载后，
波底垂涎角黍？　＾
又说是蛟馋龙怒。　＾
把似而今醒到了，
料当年醉死差无苦。　＾
聊一笑，
吊千古。　＾


＜又·九日＞

湛湛长空黑。　＾
更那堪、斜风细雨，
乱愁如织。　＾
老眼平生空四海，
赖有高楼百尺。　＾
看浩荡千崖秋色。　＾
白发书生神州泪，
尽凄凉不向牛山滴。　＾
追往事，
去无迹。　＾

少年自负凌云笔。　＾
到而今、春华落尽，
满怀萧瑟。　＾
常恨世人新意少，
爱说南朝狂客，　＾
把破帽年年拈出。　＾
若对黄花孤负酒，
怕黄花也笑容岑寂。　＾
鸿北去，
日西匿。　＾


＜又＞

　　实之三和，有忧边之语，走笔答之。

国脉微如缕。
问长缨、何时入手，
缚将戎主？　＾
未必人间无好汉，
谁与宽些尺度？　＾
试看取当年韩五。
岂有谷城公付授，
也不干曾遇骊山母。　＾
谈笑起，
两河路。　＾

少时棋柝曾联句。　＾
叹而今、登楼揽镜，
事机频误。　＾
闻说北风吹面急，
边上冲梯屡舞。　＾
君莫道投鞭虚语。　＾
自古一贤能制难，
有金汤便可无张许？　＾
快投笔，
莫题柱。　＾


【风人松·福清道中作】

归鞍尚欲小徘徊，　－
逆境难排。　－
人言酒是消忧物，
奈病余孤负金①。　－　　　　　　　　　　①‘儡’去‘亻’旁下加‘缶’
萧瑟捣衣时候，
凄凉鼓缶情怀。　－

远林摇落晚风哀，　－
野店犹开。　－
多情惟是灯前影，
伴此翁同去同来。　－
逆旅主人相问，
今回老似前回！　－


【玉楼春·戏林推】

年年跃马长安市，　＾
客舍似家家似奴。
青钱换酒日无何，
红烛呼庐宵不寐。　＾

易挑锦妇机中字，　＾
难得玉人心下事。　＾
男儿西北有神州，
莫滴水西桥畔泪。　＾



８８　　吴文英　十首
　　　　录自强村丛书本梦窗词集


【宴清都·连理海棠】

绣幄鸳鸯柱，　＾
红情密，
腻云低护秦树。　＾
芳根兼倚，
花梢钿合，
锦屏人妒。　＾
东风睡足交枝，
正梦枕瑶钗燕股。　＾
障滟蜡、满照欢丛，
嫠蟾冷落羞度。　＾

人间万感幽单，
华清惯浴，
春盎风露。　＾
连鬓并软，
同心共结，
向承恩处。　＾
凭谁为歌长恨？
暗殿锁秋灯夜语。　＾
叙旧期、不负春盟，
红朝翠暮。　＾


【玉楼春·京市舞女】

茸茸狸帽遮梅额，　＾
金蝉罗翦胡衫窄。　＾
乘肩争看小腰身，
倦态强随闲鼓笛。　＾

问称家住城东陌，　＾
欲买千金应不惜。　＾
归来困顿①春眠，　　　　　　　　　　　　　　　　　　　　①：歹带
犹梦婆娑斜趁拍。　＾


【祝英台近】

　　春日客龟溪，游废园。

采幽香，
巡古苑，
竹冷翠微路。　＾
斗草溪根，
沙印小莲步。　＾
自怜两鬓清霜，
一年寒食，
又身在云山深处。　＾

昼闲度，　＾
因甚天也悭春，
轻阴便成雨。　＾
绿暗长亭，
归梦趁风絮。　＾
有情话影阑干，
莺声门径，
解留我霎时凝伫。　＾


【风入松】

听风听雨过清明，　－
愁草瘗花铭。　－
楼前绿暗分携路，
一丝柳一寸柔情。　－
料峭春寒中酒，
交加晓梦啼莺。　－

西园日日扫林亭，　－
依旧赏新晴。　－
黄蜂频扑秋千索，
有当时织手香凝。　－
惆怅双鸳不到，
幽阶一夜苔生。　－


【莺啼序】

残寒正欺病酒，
掩沈香绣户。　＾
燕来晚、飞入西城，
似说春事迟暮。　＾
画船载、清明过却，
晴烟冉冉吴宫树。　＾
念羁情、游荡随风，
化为轻絮。　＾

十载西湖，
傍柳系马，
趁娇尘软雾。　＾
溯红渐招入仙溪，
锦儿偷寄幽素。　＾
倚银屏、春宽梦窄，
断红湿歌纨金缕。　＾
暝堤空，
轻把斜阳，
总还鸥鹭。　＾

幽兰渐老，
杜若还生，
水乡尚寄旅。　＾
别后访六桥无信，
事往花委，
瘗玉埋香，
几番风雨？　＾
长波妒盼，
遥山羞黛，
渔灯分影春江宿，
记当时短楫桃根渡。　＾
青楼仿佛，
临分败壁题诗，
泪墨惨澹尘土。　＾

危亭望极，
草色天涯，
叹鬓侵半苎。　＾
暗点检离痕欢唾，
尚染鲛绡，
①凤迷归，　　　　　　　　　　　　　　　　　　　　　　　①：享单
破鸾慵舞。　＾
殷勤待写，
书中长恨，
蓝霞辽海沈过雁，
漫相思弹入哀筝柱。　＾
伤心千里江南，
怨曲重招，
断魂在否？　＾


【高阳台·丰乐城分韵得如字】

修竹凝妆，
垂杨系马，
凭阑浅画成图。　－
山色谁题？
楼前有雁斜书。　－
东风紧送斜阳下，
弄旧寒、晚酒醒余。　－
自消凝，
能几花前，
顿老相如！　－

伤春不在高楼上，
在灯前①枕，　　　　　　　　　　　　　　　　　　　　　　①：奇支
雨外熏炉。　－
怕舣游船，
临流可奈清癯？　－
飞红若到西湖底，
搅翠澜、总是愁鱼。　－
莫重来，
吹尽香锦，
泪麦平芜。　－


【三姝媚】

　　过都城旧居，有感。

湖山经醉惯，　＾
渍春衫、啼痕酒痕无限。　＾
又客长安，
叹断襟零袂，
①尘谁浣？　＾　　　　　　　　　　　　　　　　　　　　　①：氵宛
紫曲门荒，
沿败井、风摇青蔓。　＾
对语东邻，
犹是曾巢，
谢堂双燕。　＾

春梦人间须断！　＾
但怪得当年，
梦缘能短。　＾
绣屋秦筝，
傍海棠偏爱，
夜深开宴。　＾
舞歇歌沈，
花未灭、红颜先变。　＾
伫久河桥欲去，
斜阳泪满。　＾


【八声甘州·零岩培庾幕诸公游】

渺空烟四远，
是何年青天坠长星？　－
幻苍崖云树，
名娃金屋，
残霸宫城。　－
箭径酸风射眼，
腻水染花腥。　－
时①双鸳响，　　　　　　　　　　　　　　　　　　　　　　①：革及
廊叶秋声。　－

宫里吴王沈醉，
倩五湖倦客，
独钓醒醒。　－
问苍天无语，
华发奈山青。　－
水涵空、阑干高处，
送乱鸦斜日落渔汀。　－
连呼酒，
上琴台去，
秋与云平。　－


【唐多令】

何处合成愁？　－
离人心上秋。　－
纵芭蕉不雨也飕飕。　－
都道晚凉天气好，
有明月，
怕登楼。　－

年事梦中休，
花空烟水流。　－
有燕辞归、客尚淹流。
垂柳不萦裙带住，
漫长是，
系行舟。

８９　　刘辰翁　十一首
　　　　录自强村丛书本须溪词

【霜天晓月·和中斋九日】

骑台千骑，　＾
有菊知何世？　＾
想见登高无处，
淮以北，
是平地。　＾

老来无复味，　＾
老来无复泪。　＾
多谢白衣迢递，
吾病矣，
不能醉。　＾


【山花子·春暮】

东风解手即天涯，　－
曲曲青山不可遮。　－
如此苍茫君莫怪，
是归家。　－

阊阖相迎悲最苦，
英雄知道鬓先华。　－
更欲徘徊春尚肯，
已无花！　－


【柳梢青·春感】

铁马蒙毡，
银花洒泪，
春入愁城。　－
笛里番腔，
街头戏鼓，
不是歌声。　－

那堪独坐青灯，　－
想故国高台云明！　－
辇下风光，
山中岁月，
海上心情。　－


【踏沙行·九日牛山作】

日月跳丸，
光阴脱兔，　＾
登临不用深怀古。　＾
向来吹帽插花人，
尽随残照西风去。　＾

老矣征衫，
飘然客路，　＾
炊烟三两人家住。　＾
欲谐斗酒答秋光，
山深无觅黄花处。　＾


【兰陵王·丙子送春】

送春去，　＾
春去人间无路。　＾
秋千外、芳草连天，
谁遣风沙暗南浦？　＾
依依甚意绪？　＾
漫忆海门飞絮。　＾
乱鸦过、斗转城荒，
不见来时试灯处。　＾

春去，　＾
谁最苦？　＾
但箭雁沈边，
梁燕无主，　＾
杜鹃声里长门暮。　＾
想玉树凋土，
泪盘如露，　＾
咸阳送客屡回顾，　＾
斜日未能度。　＾

春去，　＾
尚来否？　＾
正江令恨别，
庾信愁赋。　＾　　　　　　　　　【自注：二人皆北去。】
苏堤尽日风和雨。　＾
叹神游故国，
花记前度。　＾
人生流落，
顾孺子，
共夜语。　＾


【宝鼎现】

红妆春骑，
踏月影、竿旗穿市。　＾
望不尽楼台歌舞，
习习香尘莲步底。　＾
箫声断、约彩鸾归去，
未怕金吾呵醉。　＾
甚辇路喧阗且止？
听得懂念奴歌起。　＾

父老犹寄宣和事，　＾
抱铜仙、清泪如水。　＾
还转盼沙河多丽。　＾
①漾明光连邸第，　＾　　　　　　　　　　　　　　　　　　①氵晃
帘影动、散红光成绮。　＾
月浸葡萄十里。　＾
看往来神仙才子，
肯把菱花扑碎？　＾

肠断竹马儿童，
空见说、三千乐指。　＾
等多时、春不归来，
到春时欲睡。　＾
又说向灯前拥髻，
暗滴鲛珠坠。　＾
便当日亲见霓裳，
天上人间梦里。　＾


【虞美人·春晓】

轻衫倚望春意稳，　＾
雨压青梅损。　＾
皱绡池影泛红蔫，　－
看取断云来去似炉烟。　－

愁春来暮仍愁暮，　＾
受却寒无数。　＾
年来无地买花栽，　－
向道明年花信莫须来。　－


【八声甘州·送春韵】

看飘飘万里去东流，
道伊去如风。　－
便锦缆危潮，
青山御宿，
烟雨啼红。　－
愁是明朝酒醒，
听著返魂钟。　－
留得春如故，
了不起关奴。　－

春亦去人远矣！
事别情何薄？
归兴何浓？　－
但江南好□，
未便到芙蓉。　－
念今夜初程何处？
有何人垂袖舞行宫。　－
青青柳，
留君如此，
如此匆匆！　－


【永遇乐】

　　余自乙亥上元，诵李易安永遇乐，为之涕下。今三年矣！每闻此
　　词，辄不自堪，遂依其韵，又托之易安自喻，虽辞情不及，而悲
　　苦过之。

璧月初晴，
黛云远澹，
春事谁主？　＾
禁苑娇寒，
湖堤倦暖，
前度遽如许？　＾
香尘暗陌，
华灯明昼，
长是懒携手去。　＾
谁知道，
断烟禁夜，
满城似愁风雨。　＾

宣和旧日，
临安南渡，
芳景犹自如故。　＾
缃秩流离，
风鬟三五，
能赋词最苦。　＾
江南无路，
①州今夜，　　　　　　　　　　　　　　　　　　　　　　　①：麓阝
此苦又谁知否？　＾
空相对、残红无寐，
满村社鼓。　＾


【沁园春·送春】

春汝归欤？
风雨蔽江，
烟尘暗天。　－
况雁门厄塞，
龙沙渺莽，
东连吴会，
西至秦川。　－
芳草迷津，
飞花拥道，
小为蓬壶借百年。　－
江南好，
问夫君何事，
不少流连？　－

江南正是堪怜！　－
但满眼杨花化白毡。　－
看兔葵燕麦，
华清宫里；
蜂黄蝶粉，
凝碧池边。　－
我已无家，
君归何里？
中路徘徊七宝鞭。　－
风回处，
寄一声珍重，
两地潸然！　－


【摸鱼儿·酒边留同年徐云屋】

怎知他春归何处？
相逢且尽尊酒。　＾
少年袅袅天涯恨，
长结西湖烟柳。　＾
休回首！　＾
但细雨断桥，
憔悴人归后。　＾
东风似旧。　＾
问前度桃花，
刘郎能记，
花复认郎否？　＾

君且住！
草草留君翦韭。　＾
前宵正恁时候。　＾
深怀欲共歌声滑，
翻湿春衫半袖。　＾
空美皱，　＾
看白发尊前，
已似人人有。　＾
临分把手，　＾
叹一笑论文，
清狂顾曲，
此会几时又？　＾



９０　　蒋捷　　六首
　　　　录自汲古阁宋六十家本竹山词


【贺新郎·怀旧】

梦冷黄金屋。　＾
叹秦筝、斜鸿阵里，
素弦尘扑。　＾
化作娇莺飞归去，
犹任纱窗旧绿。　＾
正过雨荆桃如菽。　＾
此恨难平均知否？
似琼台涌起弹棋局。　＾
消瘦影，
嫌明烛。　＾

鸳楼碎泻东西玉。　＾
问芳踪、何时再展？
翠钗难卜。　＾
待把宫眉横云样，
描上生绡画幅。　＾
怕不是新来妆束。　＾
彩扇红牙今都在，
恨无人解听开元曲。　＾
空掩袖，
倚寒竹。　＾


【女冠子·元夕】

蕙花香也，　＾
雪晴池馆如画。　＾
春风飞到，
宝钗楼上，
一片笙箫，
琉璃光射。　＾
而今灯谩挂，
不是暗尘明月，
那时元夜。　＾
况年来心懒意怯，
羞与蛾儿争耍。　＾

江城人悄初更打，
问繁华谁解再向天公借？　＾
剔残红地，
但梦里隐隐钿车罗帕。　＾
吴笺银粉砑，　＾
待把旧家风景，
写成闲话。　＾
笑绿鬓邻女，
绮窗犹唱，
夕阳西下。　＾


【声声慢·秋声】

黄花深巷，
红叶低窗，
凄凉一片秋声。　－
豆雨声来，
中间夹带风声。　－
疏疏二十五点，
丽谯门不琐更声。　－
故人远，
问谁摇玉佩？
檐底铃声。　－

彩角声吹月堕，
渐连营马动，
四边形笳声。　－
闪烁邻灯，
灯前尚有砧声。　－
知他诉愁到晚，
碎哝哝多少蛩声！　－
诉未了，
把一半分与雁声。　－


【虞美人·听雨】

少年听雨歌楼上，　＾
红烛昏罗帐。　＾
壮年听雨客舟中，　－
江阔云低断雁叫西风。　－

而今听雨僧庐下，　＾
鬓已星星也！　＾
悲欢离合总无情，　－
一任阶前点滴到天明。　－


【一剪梅·舟过吴江】

一片春愁待酒浇，　－
江上舟摇，　－
楼上帘招。　－
秋娘渡与泰娘桥，　－
风又飘飘，
雨又萧萧。　－

何日归家洗客袍？　－
银字笙调，　－
心字香烧。　－
流光容易把人抛，　－
红了樱桃，　－
绿了芭蕉。　－

　　【案：“渡”原作“度”，“桥”原作“娇”，依“行香子舟宿
　　［↑艹↓间］湾”一阕“秋娘渡，泰娘桥”改。】


【燕归梁·风莲】

我梦唐宫春昼迟，　－
正舞到，
曳裾时。　－
翠云队仗绛霞衣，　－
漫腾腾，
手双垂。　－

忽然急鼓催将起，
似彩凤，
乱惊飞。　－
梦回不见万琼妃，　－
见荷花，
被风吹。　－



９１　　周密　　五首
　　　　录自强村丛书本［↑艹↓频］洲笛谱


【曲游春】

　　禁烟湖上薄游，施中山赋词甚佳，余因次其韵。盖平时游舫，至
　　午后则尽入里湖，抵暮始出断桥，小驻而归，非习于游者不知也。
　　故中山及击节余“闲却半湖春色”之句，谓能道人之所未云。

禁苑东风外，
①暖丝晴絮，　　　　　　　　　　　　　　①：‘扬’之‘扌’旁改‘风’旁
春思如织。　＾
燕约莺期，
恼芳情偏在，
翠深红隙。　＾
漠漠香尘隔，　＾
沸十里乱弦丛笛。　＾
看画船尽入西泠，
闲却半湖春色。　＾

柳陌，　＾
新烟凝碧，　＾
映帘底宫眉，
堤上游勒。　＾
轻暝龙寒，
怕梨云梦冷，
杏香愁幂。　＾
歌管酬寒食，　＾
奈蝶怨良宵岑寂。　＾
正满湖碎月摇花，
怎生去得？　＾


【夷则商国香慢·赋子固凌波图】

玉润金明，　－
记曲屏小几，
翦叶移根，　－
经年汜人重见，
瘦影娉婷。　－
雨带风襟零乱，
步冷云、鹅管吹春。　－
相逢旧京洛，
素靥尘缁，
仙掌霜凝。　－

国香流落恨，
正冰消翠薄，
谁念遗簪？　－
水空天远，
应念矾弟梅兄。　－
渺渺鱼波望极，
五十弦、愁满湘云。　－
凄凉耿无语，
梦入东风，
雪尽江清。　－


【一萼红】

　　登蓬莱阁，有感。

步深幽，　－
正云黄天淡，
雪意未全休。　－
鉴曲寒沙，
茂林烟草，
①仰千古悠悠。　－　　　　　　　　　　　　　　　　　　　①：亻免
岁华晚、飘零渐远，
谁念我、同载五湖舟？　－
磴古松斜，
崖阴台老，
一片清愁。　－

回首天涯归梦，
几魂飞西浦，
泪洒东州。　－
故国山川，
故园心眼，
还似王粲登楼。　－
最负他、秦鬟妆镜，
好河山、何事此时游？　－
为唤狂吟老监，
共赋消忧。　－　　　　　【自注：阁在绍兴，西浦、东州皆其地。】


【献仙音·吊雪香亭梅】

松雪飘寒，
岭云吹冻，
红破数椒春浅。　＾
衬舞台荒，
浣妆池冷，
凄凉市朝轻换。　＾
叹花与人凋谢，
依依岁华晚。　＾

共凄黯！　＾
问东风、几番吹梦，
应惯识当年，
翠屏金辇。　＾
一片古今愁，
但废绿平烟空远。　＾
无语消魂，
对斜阳衰草泪满。　＾
又西泠残笛，
低送数声春怨。　＾


【高阳台·寄越中诸友】

小雨分江，
残寒迷浦，
春容浅入①葭。　－　　　　　　　　　　　　　　　①：↑艹↓兼
雪霁空城，
燕归何处人家？　－
梦魂欲渡苍茫去，
怕梦轻、翻被愁遮。　－
感流年，
夜汐东还，
冷照西斜。　－

萋萋望极王孙草，
认云中烟树，
鸥外春沙。　－
白发青山，
可怜相对苍华。　－
归鸿自趁潮回去，
笑倦游、犹是天涯。　－
问东风，
先到垂杨，
后到梅花？　－


９２　　王沂孙　八首
　　　　录自四印斋本花外集


【水龙吟·落叶】

晓霜初著青林，
望中故国凄凉早。　＾
萧萧渐积，
纷纷犹坠，
门荒径悄。　＾
渭水风生，
洞庭波起，
几番秋杪？　＾
想重崖半没，
千峰尽出，
山中路，
无人到。　＾

前度题红杳杳，　＾
溯宫沟、暗流空绕。　＾
啼①未歇，　　　　　　　　　　　　　　　　　　　①：↑将↓虫
飞鸿欲过，
此时怀抱。　＾
乱影翻窗，
碎声敲砌，
愁人多少？　＾
望吾庐甚处？
只应今夜，
满庭谁扫？　＾


【无闷·雪意】

阴积龙荒，
寒度雁门，
西北高楼独倚。　＾
怅短景无多，
乱山如此！　＾
欲唤飞琼起舞，
怕搅乱纷纷银河水。　＾
冻云一片，
藏花护玉，
未教轻坠。　＾

清致，　＾
悄无似。　＾
有照水一枝，
已搀春意。　＾
误几度凭栏，
莫愁凝睇。　＾
应是梨花梦好，
未肯放东风来人世。　＾
待翠管吹破苍茫，
看取玉壶天地。　＾


【眉妩·新月】

渐新痕悬柳，
澹彩穿花，
依约破初暝。　＾
便有团圆意，
深深拜、相逢谁在香径？　＾
画眉未稳，　＾
料素娥犹带离恨。　＾
最堪爱、一曲银钩小，
宝帘挂秋冷。　＾

千古盈亏休问。　＾
叹漫磨玉斧，
难补金镜。　＾
太液池犹在，
凄凉处、何人重赋清景？　＾
故山夜永，　＾
试待他窥户端正。　＾
看云外山河，
还老桂花旧影。　＾


【齐天乐】　（３）

＜萤＞

碧痕初化池塘草，
荧荧野光相趁。　＾
扇薄星流，
盘明露滴，
零落秋原飞磷。　＾
练裳暗近。　＾
记穿流生凉，
度荷分暝。　＾
误我残编，
翠囊空叹梦无准。　＾

楼阴时过数点，
倚阑人未睡，
曾赋幽恨。　＾
汉苑飘苔，
秦陵坠叶，
千古凄凉不尽。　＾
何人为省？　＾
但隔水余晖，
傍林残影。　＾
已觉萧疏，
更堪秋夜永！　＾


＜又·蝉＞

绿槐千树西窗悄，
厌厌昼眠惊起。　＾
饮露身轻，
吟风翅薄，
半翦冰绡谁寄？　＾
凄凉倦耳。　＾
漫重拂琴丝，
怕寻冠珥。　＾
短梦深宫，
向人犹自诉憔悴。　＾

残红收尽过雨，
晚来频断续，
都是秋意。　＾
病叶难留，
织柯易老，
空忆斜阳身世？　＾
窗明月碎。　＾
甚已绝余香，
尚遗枯蜕？　＾
鬓影参差，
断魂青镜里。　＾


＜又＞

一襟余恨宫魂断，
年年翠阴庭树。　＾
乍咽凉柯，
还移暗叶，
重把离愁深诉。　＾
西窗过雨。　＾
怪瑶佩流空，
玉筝调柱。　＾
镜里妆残，
为谁娇鬓尚如许？　＾

铜仙铅泪似洗，
叹移盘去远，
难贮零露。　＾
病翼惊秋，
枯形阅世，
消得斜阳几度？　＾
余音更苦！　＾
甚独抱清高，
顿成薰风，
柳丝千万缕。　＾


【庆宫春·水仙花】

明玉擎金，
纤罗飘带，
为君起舞回雪。　＾
柔影参差，
幽芳零乱，
翠围腰瘦一捻。　＾
岁华相误，
记前度湘皋怨别。　＾
哀弦重听，
都是凄凉，
未须弹彻。　＾

国香到此谁怜？
烟冷沙昏，
顿成愁绝。　＾
花恼难禁，
酒销欲尽，
门外冰澌初结。　＾
试招仙魄，　＾
怕今夜瑶簪冻折。　＾
携盘独出，
空想咸阳，
故宫落月。　＾


【高阳台】

残萼梅酸，
新沟水绿，
初擎节序暄妍。　－
独立雕栏，
谁怜枉度华年？　－
朝朝准拟清明近，
料燕翎须寄银笺。　－
又争知、一字相思，
不到吟边？　－

双蛾不拂青鸾冷，
任花阴寂寂，
掩户闲眠。　－
屡卜佳期，
无凭却恨金钱。　－
何人寄与天涯信？
趁东风急整归船。　－
纵飘零、满院杨花，
犹是春前。　－



９３　　文天祥　二首
　　　　录自四部丛刊影明本文山先生全集指南后录


【酹江月·驿中言别友人】

水天空阔，
恨东风、不借世间英物。　＾
蜀鸟吴花残照里，
忍见荒城颓壁。　＾
铜雀春清，
金人秋泪，
此恨凭谁雪？　＾
堂堂剑气，
斗牛空认奇杰。　＾

那信江海余生，
南行万里，
属扁舟齐发。　＾
正为鸥盟留醉眼，
细看涛生云灭。　＾
睨柱吞嬴，
回旗走懿，
千古冲冠发。　＾
伴人无寐，
秦淮应是孤月。　＾


【满江红】

　　和王夫人满江红韵，以庶几后山“妾薄命”之意。

燕子楼中，
又挨过、几番秋色？　＾
相思处、青年如梦，
乘鸾仙阙。　＾
肌玉暗消衣带缓，
泪珠斜透花钿侧。　＾
最无端蕉影上窗纱，
青灯歇。　＾

曲池合，
高台灭。　＾
人间事，
何堪说！　＾
向南阳阡上，
满襟清血。　＾
世态便如翻覆雨，
妾身元是分明月。　＾
笑乐昌一段好风流，
菱花缺。　＾



９４　　张炎　　十四首
　　　　录自强村丛书本山中白云

【高阳台·西湖春感】

接叶巢莺，
平波卷絮，
断桥斜日归船。　－
能几番游？
看花又是明年。　－
东风且伴蔷薇住，
到蔷薇、春已堪怜。　－
更凄然，
万绿西泠，
一抹荒烟。　－

当年燕子知何处？
但苔深韦曲，
草暗斜川。　－
见说新愁，
如今也到鸥边。　－
无心再续笙歌梦，
掩重门、浅醉闲眠。　－
莫开帘，
怕见飞花，
怕听啼鹃。　－


【甘州】

　　辛卯岁，沈尧道同余北归，各处杭、越。愈岁，尧道来问寂寞，
　　语笑数日，又复别去。赋此曲，并寄赵学舟。

记玉关踏雪事清游，　－
寒气脆貂裘。　－
傍枯林古道，
长河饮马，
此意悠悠。　－
短梦依然江表，
老泪洒西州。　－
一字无题处，
落叶都愁。　－

载取白云归去，
问谁留楚佩，
弄影中洲？　－
折芦花赠远，
零落一身秋。
向寻常野桥流水，
待招来不是旧沙鸥。　－
空怀感，
有斜阳处，
却怕登楼。


【解连环·孤雁】

楚江空晚，　＾
恨离群万里，
①然惊散。　＾　　　　　　　　　　　　　　　　　　　　　①：忄兄
自顾影欲下寒塘，
正沙净草枯，
水平天远。　＾
写不成书，
只寄得相思一点。　＾
料因循误了，
残毡拥雪，
故人心眼。　＾

谁怜旅愁荏苒？　＾
谩长门夜悄，
锦筝弹怨。　＾
想伴侣犹宿芦花，
也曾念春前，
去程应转。　＾
暮雨相呼，
怕蓦地玉关重见。　＾
未羞他双雁归来，
画帘半卷。


【满庭芳·小春】

晴皎霜画，
晓熔冰羽，
开帘觉道寒轻。　－
误闻啼尿，
生意又园林。　－
闲了凄凉赋笔，
便而今不听秋声。　－
消凝处，
一枝借暖，
终是未多情。　－

阳和能几许？
寻芳探粉，
也恁①人。　－　　　　　　　　　　　　　　　　　　　　　①：忄欠
笑邻娃痴小，
料理护花铃。　－
却怕惊回睡蝶，
恐和他草梦都醒。　－
还知否？
能消几日，
风雪灞桥深。　－


【月下笛】

　　孤游万竹山中，闲门落叶，愁思黯然，因动“黍离”之感。时寓甬
　　东积翠山舍。

万里孤云，
清游渐远，
故人何处？　＾
寒窗梦里，
犹记经行旧时路。　＾
连昌约略无多柳，
第一是难听夜雨。　＾
谩惊回凄悄，
相看烛影，
拥衾谁语？　＾

张绪，　＾
归何暮？　＾
半零落依依，
断桥鸥鹭。　＾
天涯倦旅，
此时心事良苦。　＾
只愁重洒西州泪，
问杜曲人家在否？　＾
恐翠袖正天寒，
犹倚梅花那树。　＾


【梅子黄时雨·病后别罗江诸友】

流水孤村，
爱尘事顿消，
来访深隐。　＾
向醉里谁扶？
满身花影。　＾
鸥鹭相看如瘦，
近来不是伤春病。　＾
嗟流景，
竹外野桥，
犹系烟艇。　＾

谁引，　＾
斜川归兴？　＾
便啼鹃纵少，
无奈时听！　＾
待棹击空明，
鱼波千顷。　＾
弹到琵琶留不住，
最愁人是黄昏近。　＾
江风紧，　＾
一行柳阴吹暝。　＾


【声声慢·题吴梦窗遗笔】

烟堤小舫，
雨屋深灯，
春衫惯染京臣。　－
舞柳歌桃，
心事暗恼东邻。　－
浑疑夜窗梦蝶，
到如今、犹宿花阴。　－
待唤起，
甚江蓠摇落，
化作秋声。　－

回首曲终人远，
黯消魂忍看，
朵朵芳云。　－
润墨空题，
惆怅醉睡难醒。　－
独怜水楼赋笔，
有斜阳、还怕等临。　－
愁未了，
听残莺啼过柳阴。　－


【长亭怨·旧居有感】

望花外小桥流水，
门巷①①，　　　　　　　　　　　　　　　　　　　　　　　①：忄音
玉箫声绝。　＾
鹤去台空，
佩环何处弄明月？　＾
十年前事，
愁千折、心情顿别。　＾
露粉风香，
谁为主？
都成消歇。　＾

凄咽！　＾
晓窗分袂处，
同把带鸳亲结。　＾
江空岁晚，
便忘了尊前曾说。　＾
恨西风不庇寒蝉，
便扫尽一林残叶。　＾
谢杨柳多情，
还有绿阴时节。　＾


【清平乐】

候蛩凄断，　＾
人语西风岸。　＾
月落平沙江似练，　＾
望尽芦花一片。　＾

暗教愁损兰成，　－
可怜夜夜关情。　－
只有一枝梧叶，
不知多少秋声？　－


【朝中措】

清明时节雨声哗，　－
潮拥渡头沙。　－
翻被梨花冷看，
人生苦恋天涯。　－

燕帘莺户，
云窗雾阁，
酒醒啼鸦。　－
折得一枝杨柳，
归来插向谁家？


【阮郎归·有怀北游】

钿车骄马锦相连，　－
香尘逐管弦。　－
瞥然飞过水秋千，　－
清明寒食天。　－

花贴贴，
柳悬悬，－
莺房几醉眠？　－
醉中不信游啼鹃，　－
江南二十年！


【鹧鸪天】

楼上谁将玉笛吹，　－
山前水阔暝云低。　－
劳劳燕子人千里，
落落梨花雨一枝。　－

修禊近，
卖饧时，　－
故乡惟有梦相随。　－
夜来折得江头柳，
不是苏堤也皱眉。　－


【清平乐】

采芳人杳，　＾
顿觉游情少。　＾
客里看春多草草，　＾
总被诗愁分了。　＾

去年燕子天涯，　－
今年燕子谁家？　－
三月休听夜雨，
如今不是催花。　－


【浪淘沙·题陈汝朝百鹭画卷】

玉立水云香，　－
尔我相忘。　－
披离寒羽庇风霜。　－
不趁白鸥游海上，
静看鱼忙。　－

应笑我凄凉，　－
客路何长！　－
犹将孤影侣斜阳。　－
花底①行无认处，　　　　　　　　　　　　　　　　　　　　①：宛鸟
却对秋塘。　－



〖《唐宋名家词选》终〗
</pre>
</font>
<center><A HREF="07.htm" tppabs="http://www.goldnets.com/gd/poems/07.htm"><span style="background-color: #E1DFF2">上一页</span></a>      　　<a href="library/goldbooknew/index.htm" tppabs="http://www.goldnets.com/"><span style="background-color: #E1DFF2">回首页</span></a>　　</center>
</body>
</html>
